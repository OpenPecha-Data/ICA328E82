༄༅།། རྗེ་བཙུན་འཕགས་མ་སྒྲོལ་མའི་རྒྱུད་ཀྱི་
བྱུང་བ་དང་བསྟོད་འགྲེལ་འགའ་ཕྱོགས་
གཅིག་ཏུ་བསྒྲིགས་པ།

རྗེ་བཙུན་འཕགས་མ་སྒྲོལ་མའི་རྒྱུད་ཀྱི་བྱུང་བ་
དང་བསྟོད་འགྲེལ་འགའ་ཕྱོགས་
གཅིག་ཏུ་བསྒྲིགས་པ།
རྩོམ་པ་པོ། རྗེ་བཙུན་ཏཱ་ར་ནཱ་ཐ།
བྱམས་མགོན་པདྨ་ཉིན་བྱེད།
དངུལ་ཆུ་རྡརྨ་བྷ་དྲ།

དཀར་ཆག
སྒྲོལ་མའི་བསྟོད་པ། .................. (1)
སྒྲོལ་མའི་རྒྱུད་ཀྱི་བྱུང་ཁུངས་གསལ་བར་བྱེད་པའི་ལོ་
རྒྱུས།རྗེ་བཙུན་ཏཱ་ར་ནཱ་ཐ།.................. (8)
སྒྲོལ་བསྟོད་རྣམ་བཤད་གསལ་བའི་འོད་
ཟེར།བྱམས་མགོན་པདྨ་ཉིན་བྱེད།.................. (56）
སྒྲོལ་བསྟོད་རྣམ་བཤད་ཡིད་འཕྲོག་ཨུཏྤ་ལའི་ཆུན་
པོ། དངུལ་ཆུ་དརྨ་བྷ་དྲ།.................. (68）

སྒྲོལ་མའི་བསྟོད་པ།
ན་མོ་ཨཱརྱ་ཏཱ་རེ་ཡེ། འཕགས་པ་སྤྱན་རས་གཟིགས་དབང་ཕྱུག་ཐུགས་རྗེའི་གཏེར་ལ་ཕྱག་
འཚལ་ལོ། །ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །
ཕྱག་འཚལ་སྒྲོལ་མ་མྱུར་མ་དཔལ་མོ།་།སྤྱན་ནི་སྐད་ཅིག་གློག་
དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་
སར་བྱེ་བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །
གང་བ་བརྒྱ་ནི་བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་
རྣམས་ཀྱིས། །རབ་ཏུ་བྱེ་བའི་འོད་རབ་འབར་མ། །ཕྱག་འཚལ་
སེར་སྔོ་ཆུ་ནི་སྐྱེས་ཀྱིས། །པདྨས་ཕྱག་ནི་རྣམ་པར་བརྒྱན་མ། །
སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་
སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་
ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་
ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་
འཚལ་ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་
གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་པ་
མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་
ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་
རོ་ལངས་དྲི་ཟ་རྣམས་དང་། །གནོད་སྦྱིན་ཚོགས་ཀྱིས་མདུན་ནས་
བསྟོད་མ། །ཕྱག་འཚལ་ཏྲད་ཅེས་བྱ་དང་ཕཊ་ཀྱིས། །ཕ་རོལ་
འཁྲུལ་འཁོར་རབ་ཏུ་འཇོམས་མ། །གཡས་བསྐུམས་གཡོན་

་བརྐྱངས་ཞབས་ཀྱིས་མནན་ཏེ། །མེ་འབར་འཁྲུག་པ་ཤིན་ཏུ་
་འབར་མ། །ཕྱག་འཚལ་ཏུ་རེའི་འཇིགས་པ་ཆེན་མོ། །བདུད་ཀྱི་
དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་
མཛད། ། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་
དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་
པར་བརྒྱན་མ། །མ་ལུས་ཕྱོགས་ཀྱི་འཁོར་ལོ་བརྒྱན་པའི། །རང་
གི་འོད་ཀྱི་ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་བ་
བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་
བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །
ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་
པར་ནུས་པ་ཉིད་མ། ་།ཁྲོ་གཉེར་གཡོ་བ་ཡི་གེ་ཧཱུཾ་གིས། ། །ཕོངས་
པ་ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུའི་
དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་
ཁྲོད་ན་འོད་དཔག་མེད་ལས།།རྟག་པར་ཤིན་ཏུ་འོད་རབ་མཛད་
མ། ་།ཕྱག་འཚལ་བསྐལ་པའི་ཐ་མའི་མེ་ལྟར། ། །འབར་བའི་ཕྲེང་
བའི་དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་
ནས་བསྐོར་དགའི། །དགྲ་ཡི་དཔུང་ནི་རྣམ་པར་འཇོམས་མ། །་
ཕྱག་འཚལ་ས་གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་།
ཞབས་གྱིས་རྡུང་མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་
པ་བདུན་པོ་རྣམས་ནི་འགེམས་མ། །ཕྱག་འཚལ་བདེ་མ་དགེ་མ་ཞི་

མ། །མྱ་ངན་འདས་ཞི་སྤྱོད་ཡུལ་ཉིད་མ། །སྭཱ་ཧཱ་ཨོཾ་དང་ཡང་
དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཕྱག་
འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་
འགེམས་མ། །ཡི་གེ་བཅུ་པའི་སྔགས་ནི་བཀོད་པའི། །རིག་པ་ཧཱུཾ་
ལས་སྒྲོལ་མ་ཉིད་མ། །ཕྱག་འཚལ་ཏུ་རེའི་ཞབས་ནི་བརྡབས་པས།།
ཧཱུྃ་གི་རྣམ་པར་ས་བོན་ཉི་མ། །རི་རབ་མནྡྷ་ར་དང་འབིགས་བྱེད། །
འཇིག་རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་ཡི་མཚོ་
ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་
གཉིས་བརྗོད་ཕཊ་ཀྱི་ཡི་གེས། །དུག་རྣམས་མ་ལུས་པ་ནི་སེལ་མ། །
ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྷ་དང་མི་འམ་ཅི་ཡིས་
བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་
རྨི་ལམ་ངན་པ་སེལ་མ། །ཕྱག་འཚལ་ཉི་མ་ཟླ་བ་རྒྱས་པའི། །
སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་
ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་
ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་
མ། །གདོན་དང་རོ་ལངས་གནོད་སྦྱིན་ཚོགས་རྣམས། །འཇོམས་
པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱིས་བསྟོད་པ་འདི་
དང་། །ཕྱག་འཚལ་བ་ནི་ཉི་ཤུ་རྩ་གཅིག ། ། །
ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །འཁོར་
བ་ལས་སྒྲོལ་ཏཱ་རེ་མ། །ཏུཏྟཱ་ར་ཡིས་འཇིགས་བརྒྱད་སྒྲོལ། །ཏུ་

རེས་ན་བ་རྣམས་ལས་སྒྲོལ། །སྒྲོལ་མ་ལ་ཡང་ཕྱག་འཚལ་བསྟོད། །
པད་མ་དཀར་པོའི་དབུས་གནས་པའི། །ཟླ་བའི་གཟུགས་ཀྱི་
གདན་སྟེང་དུ། །རྡོ་རྗེ་དཀྱིལ་ཀྲུང་བཅས་མཛད་མ། །མཆོག་
སྦྱིན་མ་ལ་ཕྱག་མཚལ་ལོ། །སྟོན་ཀའི་ཟླ་བའི་མདོག་འདྲ་ཞིང་། །
ཟླ་བ་ལ་ནི་རྒྱབ་བརྟེན་མ། ་།རྒྱན་རྣམས་ཐམས་ཅད་ཡོངས་སུ་
རྫོགས། །ཨུཏྤལ་བསྣམས་ལ་ཕྱག་འཚལ་ལོ། །བཅུ་དྲུག་ལོན་པའི་
ལུས་དང་ལྡན། །རྫོགས་སངས་རྒྱས་ཀུན་དེ་ཡི་སྲས། །འདོད་
སྦྱིན་སྐུ་ནི་འཆང་བའི་ཡུམ། །འཕགས་མ་སྒྲོལ་མ་ལ་ཕྱག་འཚལ། །
འཁོར་ལོ་དཀར་པོའི་འོད་ཟེར་དཀར། །རྩིབས་བརྒྱད་ལ་ནི་ཡི་གེ་
བརྒྱུད། །ཡོངས་སུ་འཁོར་བའི་རྣམ་པ་ཅན། །འཁོར་ལོ་ཅན་ལ་
ཕྱག་འཚལ་ལོ། །ཞིང་ཁམས་ཐམས་ཅད་ཡོངས་སུ་དག་པ་ལ། །
རིན་ཆེན་མེ་ཏོག་མང་པོ་གཅལ་དུ་བཀྲམས། །དུས་གསུམ་སངས་
རྒྱས་ཐམས་ཅད་བསྐྱེད་པའི་ཡུམ། །ཡུམ་གྱུར་སྒྲོལ་མ་ཁྱེད་ལ་ཕྱག་
འཚལ་ལོ། །འཕགས་མ་སྒྲོལ་མ་སྒྲོལ་མཛད་ཡུམ། །ཡིད་བཞིན་
འཁོར་ལོ་ཚེ་འཕེལ་མ། །ལྷ་མོ་ཁྱོད་ལ་གསོལ་བ་ནི། །བདག་གི་
ཚེ་ཡི་བར་ཆད་དང་། །ནད་དང་སྡུག་བསྔལ་ཐམས་ཅད་ལས། །
ནུས་ལྡན་ཁྱོད་ཀྱིས་བསྐྱབ་ཏུ་གསོལ། །མཆོག་དང་ཐུན་མོང་
དངོས་གྲུབ་ཀུན། །མ་ལུས་བདག་ལ་གནང་བར་མཛོད། །
འཕགས་མ་ཁྱོད་ལ་དད་བྱེད་པ། །དེ་ལ་རྟག་ཏུ་བུ་བཞིན་དགོངས།
བདག་ཀྱང་ཁྱོད་ལ་གསོལ་འདེབས་ཀྱིས། །ཐུགས་རྗེའི་ལྕགས་ཀྱུས་

གཟུང་དུ་གསོལ། །ལྷ་མོའི་སྐུ་མདོག་ཟླ་འདྲའི་མདོག །སྒེག་
ཅིང་དུལ་བའི་ཆ་བྱད་ཅན། །གཟུགས་བཟང་རིན་ཆེན་རྒྱན་གྱིས་
སྤྲས། །མཛེས་པ་དར་གྱི་སྨད་གཡོགས་ཅན། །པད་མ་ཟླ་བའི་
གདན་དབུས་སུ། ་།ཞབས་གཉིས་རྡོ་རྗེ་དཀྱིལ་ཀྲུང་བཞུགས། །
ཞལ་གཅིག་ཕྱག་གཉིས་འཛུམ་བག་ཅན། །དུས་གསུམ་སངས་རྒྱས་
བསྐྱེད་པའི་ཡུམ། །ལྷ་མོ་ཁྱོད་ལ་རྟག་ཏུ་འདུད། །ཁྱོད་ལ་བག་
ཙམ་བསྟོད་པ་ཡི། །བད་ག་ཀྱང་བྱང་ཆུབ་སྒྲུབ་པ་ལ། །དུས་འདི་
ནས་བཟུང་བྱང་ཆུབ་བར། །མི་མཐུན་ཕྱོགས་རྣམས་ཞི་བ་དང་། །
མཐུན་རྐྱེན་ཕུན་སུམ་ཚོགས་པར་ཤོག །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ་
ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་
དད་བརྗོད་དེ། །སྲོད་དང་ཐོ་རངས་ལངས་པར་བྱས་ནི། །དྲན་
པའི་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་
ཏུ་ཞི་བ། །ངན་འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་
བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་
ལ། །འདི་ལས་ཆེ་བ་ཉིད་ནི་ཐོབ་ཅིང་། །སངས་རྒྱས་གོ་འཕང་
མཐར་ཐུག་དེར་འགྲོ། །དེ་ཡི་དུག་ནི་དྲག་པོ་ཆེན་པོ། བརྟན་
གནས་པའམ་གཞན་ལ་འགྲོ་བ། །ཟོས་པ་དང་ནི་འཐུང་བ་ཉིད་
ཀྱང་། །དྲན་པས་རབ་ཏུ་སེལ་བ་ཉིད་ཐོབ། །གདོན་དང་རིམས་
དང་དུག་གིས་གཟིར་པའི། །སྡུག་བསྔལ་ཚོགས་ནི་རྣམ་པར་
སྤངས་སྟེ། །སེམས་ཅན་གཞན་པ་རྣམས་ལ་ཡང་ངོ༌། ། །གཉིས་

གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་ཐོབ་
འགྱུར་ཞིང་། །ནོར་འདོད་པས་ནི་ནོར་རྣམས་ཉིད་ཐོབ། །
འདོད་པ་ཐམས་ཅད་ཐོབ་པར་འགྱུར་ཏེ། །བགེགས་རྣམས་མེད་
ཅིང་སོ་སོར་འཇོམས་འགྱུར་ཅིག ་[སྨོན་ཚིག་རྗེ་བཙུན་བཅོམ་
ལྡན་འདས་མ་ཐུགས་རྗེ་ཅན། །བདག་དང་མཐའ་ཡས་སེམས་
ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་གཉིས་མྱུར་
རྫོགས་ཏེ། །རྫོགས་པའི་སངས་རྒྱས་ཐོབ་པར་མཛད་དུ་གསོལ། །
དེ་མ་ཐོབ་ཀྱི་ཚེ་རབས་ཀུན་ཏུ་ཡང་། །ལྷ་དང་མི་ཡི་བདེ་བའི་
མཆོག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ།། །།
བར་ཆདོ་གདོན་བགེགས་རིམས་དང་ནད་ལ་སོགས། །དུས་མིན་
འཆི་བར་འགྱུར་བ་སྣ་ཚོགས་དང་། །རྨི་ལམ་ངན་དང་མཚན་མ་ངན་པ་དང་། །འཇིགས་པ་བརྒྱད་སོགས་ཉེ་བར་འཚེ་བ་རྣམས། །
མྱུར་དུ་ཞི་ཞིང་མེད་པར་མཛད་དུ་གསོལ། །འཇིག་རྟེན་འཇིག་
རྟེན་ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་ཚོགས་
པ་རྣམས། །འཕེལ་ཞིང་རྒྱས་པའི་དོན་རྣམས་མ་ལུས་པ། །
འབད་མེད་ལྷུན་གྱིས་འགྲུབ་པར་མཛད་དུ་གསོལ། །སྒྲུབ་ལ་
བརྩོན་ཞིང་དམ་ཆོས་འཕེལ་བ་དང་། །རྟག་ཏུ་མཆོད་སྒྲུབ་ཞལ་
མཚོག་མཐོང་བ་དང་། །སྟོང་ཉིད་དོན་རྟོགས་བྱང་སེམས་རིན་པོ་
ཚེ།་།ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་བའི་
དཀྱིལ་འཁོར་བཟང་ཞིང་དགའ་བ་དེར། །པད་མོ་དམ་པ་ཤིན་ཏུ་

མཛེས་ལས་སྐྱེས། །སྣང་བ་མཐའ་ཡས་རྒྱལ་བའི་མངོན་སུམ་དུ། །
ལུང་བསྟན་པ་ཡང་བདག་གིས་དེར་ཐོབ་ཤོག་བདག་གིས་ཚེ་
རབས་ཀུན་ཏུ་སྒྲུབ་པའི་ལྷ། ་།དུས་གསུམ་སངས་རྒྱས་ཀུན་གྱི་
ཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་མྱུར་ཞི་མ། །ཡུམ་
གྱུར་ཨུཏྤལ་བསྣམས་པའི་བཀྲ་ཤིས་ཤོག །རྒྱལ་ཡུམ་སྒྲོལ་མ་ཁྱེད་
 སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་སོགས།།
ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་
སོགས་འགྱུར་བར་ཤོག །ཁྱོད་ལ་བསྟོད་ཅིང་གསོལ་བ་བཏབ་
པའི་མཐུས། །བདག་སོགས་གང་དུ་གནས་པའི་ས་ཕྱོགས་སུ། །
ནད་དང་དབུལ་ཕོངས་འཐབ་རྩོད་ཞི་བ་དང་། །ཆོས་དང་བཀྲ་
ཤིས་འཕེལ་བར་མཛད་དུ་གསོལ།།སྐུ་ཡི་སྐྱོན་སྤངས་མཚན་དང་
དཔེ་བྱད་ལྡན། ། །གསུང་གི་སྐྱོན་སྤངས་ཀ་ལ་པིངྐའི་དབྱངས། །
ཐུགས་ཀྱི་སྐྱོན་སྤངས་ཤེས་བྱ་མཐའ་དག་གཟིགས། །བཀྲ་ཤིས་
དཔལ་འབར་མ་ཡི་བཀྲ་ཤིས་ཤོག
་

༄༅། །སྒྲོལ་མའི་རྒྱུད་ཀྱི་བྱུང་ཁུངས་གསལ་བར་བྱེད་
པའི་ལོ་རྒྱུས་གསེར་གྱི་ཕྲེང་བ་ཞེས་
བྱ་བ་བཞུགས་སོ།།
༄༅། །ཨོཾ་སྭཱ་སྟི། ན་མོ་གུ་རུ། སྒྲོལ་མའི་རྒྱུད་ཀྱི་བྱུང་ཁུངས་
གསལ་བར་བྱེད་པའི་ལོ་རྒྱུས་གསེར་གྱི་ཕྲེང་བ་ཞེས་བྱ་བ། བླ་མ་ལ་
ཕྱག་འཚལ་ལོ།
ཆོས་ཀུན་གདོད་ནས་སྤྲོས་དང་བྲལ་ལ་ཕྱག་འཚལ་ལོ། །
ཐུགས་རྗེ་ཆེན་པོས་དངོས་ཀུན་ཁྱབ་ལ་ཕྱག་འཚལ་ལོ། །མཐའ་དག་
འགྲོ་བ་མཆོག་ཏུ་སྒྲོལ་ལ་ཕྱག་འཚལ་ལོ། །རྒྱལ་བའི་ཡུམ་གྱུར་སྒྲོལ་
མ་ཁྱོད་ལ་ཕྱག་འཚལ་ལོ། །འདིར་སྒྲོལ་མའི་རྒྱུད་གསུང་པའི་ཐོག་
མར་ལོ་རྒྱུས་གསུང་བ་དག་བསྙད་ན། སྔོན་ཐོག་མ་མེད་པའི་དུས་
ཤིག་ན། འཇིག་རྟེན་གྱི་ཁམས་སྣ་ཚོགས་འོད་ཅེས་བྱ་བར། བཅོམ་
ལྡན་འདས་དེ་བཞིན་གཤེགས་པ་རྔ་སྒྲ་ཞེས་བྱ་བ་བྱུང་སྟེ། དེའི་
བསྟན་པ་ལ་མཆོག་ཏུ་གུས་པའི་རྒྱལ་པོའི་བུ་མོ་ཡེ་ཤེས་ཟླ་བ་ཞེས་
བྱ་བ་ཞིག་ཡོད་དེ། དེས་སངས་རྒྱས་དེ་འཁོར་ཉན་ཐོས་དང་བྱང་
ཆུབ་སེམས་དཔའི་དགེ་འདུན་གྲངས་མེད་པ་དང་བཅས་པ་ལ་ལོ་བྱེ་
བ་བརྒྱ་སྟོང་གི་བར་དུ་མཆོད་པར་བྱས་ཏེ། ཉི་མ་རེ་རེ་བཞིན་དུ་
ཕྱོགས་བཅུར་དཔག་ཚད་བཅུ་གཉིས་ཐམས་ཅད་རིན་པོ་ཆེས་གོ་
མཚམས་མེད་པར་བཀང་པའི་རིན་ཐང་གི་ཚད་དང་མཉམ་པའི་

མཆོད་རྫས་དག་བཤམས་སོ།་།དེའི་མཐར་བྱང་ཆུབ་ཏུ་སེམས་
བསྐྱེད་དེ་སེམས་དང་པོ་བསྐྱེད་པ་ཡིན་ནོ། །
དེའི་ཚེ་དགེ་སློང་རྣམས་ཀྱིས་ཁྱེད་དགེ་བའི་རྩ་བ་འདི་ཉིད་
ཀྱིས་ལུས་འདི་ཉིད་ལ་སྐྱེས་པར་གྱུར་ཏེ། བསྟན་པ་ལ་བྱ་བ་བྱེད་
པར་སྨོན་ལམ་བཏབ་ན་དེ་བཞིན་དུ་འགྱུར་བའི་ཕྱིར་དེ་ལྟར་རིགས་
སོ་ཞེས་བསྐུལ་བ་ལས། དྲི་ལན་མང་དུ་ཡོད་སྐད་པ་ལ། མཐར་རྒྱལ་
པོའི་བུ་མོས་སྨྲས་པ། འདི་ན་སྐྱེས་པ་མེད་ཅིང་བུད་མེད་མེད། །
བདག་མེད་གང་ཟག་མེད་ཅིང་རྣམ་རིག་མེད། །ཕོ་མོར་བཏགས་པ་
འདི་ནི་ཡ་མ་བརླ། །འཇིག་རྟེན་བློ་ངན་རྣམ་པར་འཁྲུལ་པར་གྱུར། །
ཅེས་བྱ་བ་ལ་སོགས་པ་བརྗོད་དེ། སྐྱེས་པའི་རྟེན་ལ་བྱང་ཆུབ་
འདོད་པ་ནི་མང་གི བུད་མེད་ཀྱི་ལུས་ཀྱིས་འགྲོ་བའི་དོན་སྤྱོད་པ་
ནི་འགའ་ཡང་མེད་དོ། །དེ་བས་ན་འཁོར་བ་མ་སྟོངས་ཀྱི་བར་དུ་
བུད་མེད་ཀྱི་གཟུགས་ཀྱིས་འགྲོ་བའི་དོན་བྱའོ་ཞེས་དམ་བཅས་སོ། །
དེ་ནས་ལོ་བྱེ་བ་བརྒྱ་སྟོང་གི་བར་དུ། དེ་རྒྱལ་པོའི་ཕོ་བྲང་དུ་
གནས་ཤིང༌། འདོད་པའི་ཡོན་ཏན་ལྔ་ལ་ཐབས་མཁས་པས་སྤྱོད་
བཞིན་དུ་ཏིང་ངེ་འཛིན་བསྒོམས་པས། མི་སྐྱེ་བའི་ཆོས་ལ་བཟོད་
པ་ཐོབ་ཅིང་། འགྲོ་བ་ཐམས་ཅད་སྒྲོལ་བ་ཞེས་བྱ་བའི་ཏིང་ངེ་
འཛིན་བསྒྲུབས་སོ། །ཏིང་ངེ་འཛིན་གྲུབ་པ་དེའི་ནུས་པས། དེ་ནས་
ཉིན་རེ་བཞིན་དུ་སྔ་དྲོའི་དུས་ཀྱི་ཚེ། སེམས་ཅན་བྱེ་བ་བརྒྱ་སྟོང་རེ་
འཇིག་རྟེན་པའི་སེམས་ལས་བསྒྲལ་ཏེ། བཟོད་པ་ལ་མ་བཀོད་ཀྱི་

བར་དུ་ཟས་ཟ་བར་མི་བྱེད་དོ། །ཉི་མ་ཕྱི་དྲོའི་ཚེ་ཡང་དེ་ཙམ་རེ་
འགོད་པར་བྱེད་དོ། །དེ་ནས་སྔར་གྱི་མིང་དེ་འགྱུར་ནས། སྒྲོལ་མ་
ཞེས་བྱ་བར་གྱུར་ཏོ། །དེ་ནས་དེ་བཞིན་གཤེགས་པ་རྔ་སྒྲས་ཀྱང་། །
ཇི་སྲིད་བླ་ན་མེད་པའི་བྱང་ཆུབ་མངོན་དུ་བྱས་པ་དེ་སྲིད་དུ། མིང་
ལྷ་མོ་སྒྲོལ་མས་མཚན་པ་འབའ་ཞིག་ཏུ་འགྱུར་བར་ལུང་བསྟན་ཏོ། །
དེ་ནས་བསྐལ་པ་བི་བུདྡྷ་རྣམ་པར་རྒྱས་པ་ཞེས་བྱ་བ་ལ། དེ་བཞིན་
གཤེགས་པ་དོན་ཡོད་གྲུབ་པའི་དྲུང་དུ། ཕྱོགས་བཅུའི་ཞིང་རབ་
འབྱམས་ཐམས་ཅད་ཀྱི་སེམས་ཅན་རྣམས་ལ་ཉེ་བར་འཚེ་བ་ཐམས་
ཅད་བསྲུང་ཞིང་སྐྱོབ་པར་དམ་བཅས།་བདུད་ཐམས་ཅད་རྣམ་
པར་འཇོམས་པའི་ཏིང་ངེ་འཛིན་ལ་སྙོམས་པར་བཞུགས་པས་
བསྐལ་པ་དགུ་བཅུ་རྩ་ལྔའི་བར་དུ་ཉིན་རེ་བཞིན་དུ་འགྲོ་བའི་གཙོ་
བོ་བྱེ་བ་བརྒྱ་སྟོང་འབུམ་ཕྲག་རེ་བསམ་གཏན་ལ་ཡང་དག་པར་
བཀོད། ནུབ་རེ་བཞིན་གཞན་འཕྲུལ་བདག་པོ་སྟེ་བདུད་བྱེ་བ་བརྒྱ་
སྟོང་རེ་བཏུལ་བས་སྒྲོལ་མ། བདུད་མ། མྱུར་མ། དཔའ་མོ་ཞེས་
མཚན་དུ་བཏགས་སོ། ། ་
དེ་ནས་བསྐལ་པ་ཐོགས་པ་མེད་པ་ཞེས་བྱ་བ་ལ། དགེ་སློང་དྲི་
མ་མེད་པའི་འོད་ཀྱི་སྣང་བ་ཞེས་བྱ་བ་ཕྱོགས་བཅུའི་དེ་བཞིན་
གཤེགས་པ་ཐམས་ཅད་ཀྱིས་སྙིང་རྗེ་ཆེན་པོའི་འོད་ཟེར་གྱིས་མངོན་
པར་དབང་བསྐུར་བས། དེ་ཉིད་འཕགས་པ་སྤྱན་རས་གཟིགས་སུ་
གྱུར་ལ། དེའི་ཚེ་དེ་བཞིན་གཤེགས་པ་རིགས་ལྔ་ལ་སོགས་པ་སངས་

རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས། སླར་ཡང་
མཁྱེན་པའི་ཡེ་ཤེས་ཀྱི་ངོ་བོར་གྱུར་པ་འོད་ཟེར་ཆེན་པོའི་དབང་
བསྐུར་བས། འོད་ཟེར་སྔ་ཕྱི་གཉིས་ཡབ་ཡུམ་དུ་གྱུར་པ་འཆིས་པ་
ལས་ལྷ་མོ་སྒྲོལ་མར་གྱུར་ཏེ། སྤྱན་རས་གཟིགས་ཀྱི་ཐུགས་ཀ་ནས་
བྱུང་ནས་སངས་རྒྱས་ཐམས་ཅད་ཀྱི་དགོངས་པ་བསྐང་བ་དང་།
སེམས་ཅན་རྣམས་འཇིགས་པ་ཆེན་པོ་བརྒྱད་དང་། བཅུ་དྲུག་ལས་
སྐྱོབ་པར་མཛད་དོ། །དེ་ནས་བསྐལ་པ་བཟང་པོ་ཆེན་པོ་ཞེས་བྱ་བ་
ལ་མི་གཡོ་དབུགས་དབྱུང་གི་སྐབས་ནས་འབྱུང་བ་ལྟར་བསྟན་ནོ། །
དེ་ནས་བསྐལ་པ་ཨ་སངྒ་ཞེས་པ་ལ་ཕྱོགས་བཅུའི་དེ་བཞིན་གཤེགས་
པ་ཐམས་ཅད་ཀྱིས་དབང་བསྐུར་བས་སངས་རྒྱས་ཐམས་ཅད་
བསྐྱེད་པའི་ཡུམ་དུ་གྱུར་ཏོ། །དེ་དག་ནི་སྔོན་ཐོག་མ་མེད་པའི་དུས་
སོ། །
དེ་ནས་བསྐལ་པ་འདི་ཉིད་ལ། རི་པོ་ཊ་ལར་སངས་རྒྱས་བྱང་
ཆུབ་སེམས་དཔའ་ལྷ་ཀླུ་གནོད་སྦྱིན་ལ་སོགས་པ་གྲངས་མེད་ཅིང་
ཚད་མེད་པའི་དབུས་སུ་འཕགས་པ་སྤྱན་རས་གཟིགས་ཀྱིས་སྒྲོལ་
མའི་སྔགས་རྒྱུད་འབུམ་ཕྲག་བརྒྱ་གསུངས་སོ། །རྫོགས་ལྡན་གྱི་དུས་
སུ་རིགས་དྲུག་གི་སེམས་ཅན་གྱི་དོན་དེ་ཀས་བྱེད་སྐད། གསུམ་ལྡན་
གྱི་ཚེ་དེ་ནུབ་ནས་འབུམ་ཕྲག་དྲུག་པ་བྱུང་ངོ་། །གཉིས་ལྡན་གྱི་
དུས་ན་དེ་ཡང་ནུབ་ནས་སྟོང་ཕྲག་བཅུ་གཉིས་པ་བྱུང་ངོ༌། །དེ་ནས་
རྩོད་ལྡན་གྱི་དུས་ན་སྒྲོལ་མ་འདུས་པ་བློཀ་སྟོང་ཡོད་པ་འདི་བྱུང་

ངོ་། །འདིར་བླ་མའི་ཞལ་ནས། རྫོགས་ལྡན་ལ་སོགས་པ་དེ་རྣམས་
སུ་རྒྱུད་ཀྱི་གླེགས་བམ་ནི་ཡོད་པ་མ་ཡིན་མོད། ལྷ་དང་རིག་འཛིན་
རྣམས་ཀྱི་སར་རྒྱ་ཆེར་སྤྱོད་པས་འགྲོ་བ་གཞན་ཐམས་ཅད་ཀྱི་ཡང་
དོན་ཆེན་པོར་གྱུར་པ་ལ་དགོངས་པ་ཡིན་ནོ། །ཞེས་གསུང་། འོན་
ཀྱང་སྔགས་ཀྱི་གདུལ་བྱ་དུས་དེ་དག་ཏུ་ཡང་འབྱུང་བ་མི་འགལ་
བའི་ཕྱིར། གླེགས་བམ་ཡང་འབྱུང་དུ་རུང་ལ། མཐའ་གཅིག་ཏུ་དེ་
འདྲའི་ངེས་གཟུང་མི་དགོས་པར་མངོན་ནོ། ཁྱད་པར་རྒྱུད་འདི་
རྣམས་སླར་ཡང་འོ་སྐོལ་གྱི་སྟོན་པས་བཟློས་ཏེ་གསུངས་པའང་ཡིན་
ཏེ། འདི་ཉིད་ཀྱི་བཤད་པའི་རྒྱུད་མཁའ་འགྲོ་མ་གསང་བའི་ཐིག་ལེ་
ལས། གྲུ་འཛིན་རི་ཡི་རྩེ་མོར་ནི། །ཤཱཀྱ་སེང་གེས་གསུངས་པའི་རྒྱུད།
ཅེས་གསུངས་པས་སོ། །་
་འདིའི་གཏམ་རྒྱུད་ཞལ་སྔ་ནས་འབྱུང་བ་ནི་འདི་ཡིན་ཏེ། །དེ་
ཡང་སྟོན་པ་འདི་ཉིད་སངས་རྒྱས་པའི་མཛད་པ་སེམས་ཅན་ལ་སྟོན་
པར་བཞེད་ནས། བྱང་ཆུབ་ཀྱི་སྙིང་པོ་ལ་བཞུགས་ཏེ། སྨིན་
མཚམས་ཀྱི་འོད་ཟེར་གྱིས་བདུད་ཀྱི་གནས་ཐམས་ཅད་ཁྱབ་པར་
མཛད་པ་ན། བདུད་ཀྱི་དམག་རྣམས་ལྷགས་པའི་ཚེ། སྒྲོལ་མས་
བཞད་པ་བརྒྱད་ཀྱིས་བཞད་པས་དེ་ཐམས་ཅད་ས་ལ་འགྱེལ་ཞིང་
བརྒྱལ་བར་གྱུར་སྐད། དེ་ནས་སྟོན་པ་ཉིད་ཁྲོ་བོ་མི་གཡོ་བར་གྱུར་
ཏེ། བདུད་ཐམས་ཅད་མཐག་པར་བྱེད་པའི་ཏིང་ངེ་འཛིན་གྱིས་
བདུད་བཅོམ་སྟེ། སླར་ཡང་བྱང་ཆུབ་ཀྱི་སྙིང་པོ་ལ་མངོན་པར་
12

རྫོགས་པར་སངས་རྒྱས་ནས། དེ་བཞིན་གཤེགས་པ་མི་བསྐྱོད་པ་
དང་གཉིས་སུ་མེད་པར་གྱུར་པ་ལ། ལྷ་མོ་སྒྲོལ་མས་མཆོད་པར་
བྱས་ཏེ། དེའི་སྔགས་རྒྱུད་རྒྱས་པར་གསུངས་སོ། །དེ་བཞིན་དུ་རྒྱལ་
བ་རིགས་དྲུག་གི་དཀྱིལ་འཁོར་རྒྱས་པར་བསྟན་ནས། ཇི་སྐད་དུ་
བཤད་པའི་རྒྱུད་རྣམས་མི་ནུབ་པར་བྱ་བའི་ཕྱིར་འགྲོ་བ་རིགས་དྲུག་
གི་སེམས་ཅན་ལ་སྟོན་པར་བཞེད་དེ། སངས་རྒྱས་བྱང་ཆུབ་སེམས་
དཔའི་ཚོགས་དང་བཅས་ནས་རི་པོ་ཏ་ལར་གཤེགས་ཏེ། ལྷ་ཀླུ་
གནོད་སྦྱིན་དྲི་ཟ་ལ་སོགས་པ་གྲངས་མེད་ཅིང་ཚད་མེད་པའི་འགྲོ་
བ་ལ་དབང་བསྐུར་ཏེ། སྔགས་ཀྱི་ཐེག་པ་བཤད་ནས་དངོས་གྲུབ་
ལ་བཀོད་དོ། །མཐར་ཕྱག་ན་རྡོ་རྗེ་ལ་རྒྱུད་རྣམས་གཏད་དེ། ལྕང་
ལོ་ཅན་ལ་སོགས་པའི་རིག་པ་འཛིན་པའི་གནས་རྣམས་སུ་སྤྱོད་
ཅིང་། མིའི་འཇིག་རྟེན་དུ་རྒྱུད་ཐམས་ཅད་མི་ནུབ་པར་བྱ་བའི་
ཕྱིར། ལག་ན་རྡོ་རྗེ་རྒྱལ་པོ་ཨིནྡྲ་བྷུ་ཏི་ཞེས་བྱ་བར་གྱུར་ཏེ། རྒྱུད་
མཐའ་དག་གླེགས་བམ་ལ་བྲིས་ནས་ཆོས་ཀྱི་མཛོད་ཅེས་བྱ་བར་སྦས་
ནས། དཔའ་བོ་དང་རྣལ་འབྱོར་མ་རྣམས་ཀྱིས་ཉམས་སུ་ལེན་པ་
ཡིན་སྐད། སྤྱིར་སྔགས་ཀྱི་ཐེག་པ་དབུགས་དབྱུང་དྲུག་གི་བསྟན་པ་
ལ། ད་ལྟ་ཧེ་རུ་ཀའི་བསྟན་པ་ཡིན་པར་གསུངས་སོ། །དབུགས་
དབྱུང་དྲུག་གི་རྣམ་གཞག་རྒྱུད་ཉིད་ན་གསལ་ལོ། ་ཁྱད་པར་
བསྟན་པ་འདི་ཉིད་ལ་འཛམ་བུ་གླིང་དུ་སྒྲོལ་མའི་རྒྱུད་ཇི་ལྟར་བྱུང་
བའི་ཚུལ་ནི། རྒྱལ་བ་མྱ་ངན་ལས་འདས་ནས། ལོ་སུམ་བརྒྱ་ལྷག་པ་

ཙམ་ཉན་ཐོས་རྣམས་ཀྱིས་བཀའ་བསྡུ་བ་གསུམ་པ་ཟིན་པའི་དུས་
གཞན་ཞིག་ན། ལྷ་དང་ཀླུ་དང་གནོད་སྦྱིན་དང་དྲི་ཟ་དང་སྲིན་པོ་
རྣམས་ཀྱི་གནས་ན་བཞུགས་པའི་ཐེག་པ་ཆེན་པོའི་མདོ་སྡེ་ཕལ་ཆེ་
བ་ཡང་རྒྱ་གར་གྱི་ཡུལ་ཐ་དད་པ་རྣམས་སུ་བྱོན། རང་བྱུང་གི་
གླེགས་བམ་རྣམས་ཀྱང་བྱུང་ཞིང་གཅིག་ཅར་དར་བར་གྱུར་ལ། དེ་
དག་སྟོན་པ་པོ་སྡོམ་བརྩོན་ཆོས་སྨྲ་བ། མི་སྐྱེ་བའི་ཆོས་ལ་བཟོད་པ་
ཐོབ་ཅིང་། འཇམ་དཔལ་དང་། སྤྱན་རས་གཟིགས་དང་། བྱམས་
པ་ལ་སོགས་པའི་ཞལ་མཐོང་བ་རྣལ་འབྱོར་སྤྱོད་པའི་སློབ་དཔོན་ལྔ་
བརྒྱ་དང༌། ངོ་བོ་ཉིད་མེད་སྨྲ་བའི་བདག་ཉིད་ཆེན་པོ་བརྒྱད་ལ་
སོགས་པ་བྱུང་ངོ༌། ། ་
དེ་དག་དང་དུས་མཉམ་པར་བྱ་སྤྱོད་རྣལ་འབྱོར་རྒྱུད་གསུམ་
དང་། ཐེག་པ་བླ་ན་མེད་པའི་ཐབས་དང་ཤེས་རབ་ཀྱི་རྒྱུད་ཅི་
རིགས་པ་དང་བཅས་པ་ཡང་དར་ཞིང་། རྡོ་རྗེ་སེམས་དཔའ་དང་།
གསང་བའི་བདག་པོ་ཞལ་མཐོང་བ་རྣམས་ཀྱིས་སྐལ་པ་དང་ལྡན་པ་
རྣམས་ལ་བསྟན་པས། དུས་དེའི་ཚེ་སྔགས་ཀྱི་ཐེག་པ་ཐོས་པ་ཐམས་
ཅད་དངོས་གྲུབ་མ་ཐོབ་པ་གཅིག་ཀྱང་མེད་སྐད་དེ། ཤར་ཕྱོགས་བྷ་
ག་ལ་ན། རྒྱལ་པོ་ཧ་རི་ཙནྡྲ་འཁོར་སྟོང་དང་བཅས་པ་ཟུང་
འཇུག་གི་སྐུ་གྲུབ་པ་དང་། ཨོ་ཌི་བི་ཤར་རྒྱལ་པོ་མུཎྜ་ཞེས་བྱ་བ་
འཁོར་སྟོང་དང་བཅས་པ་རིག་པ་འཛིན་པའི་གནས་ཐོབ་པ་དང་།
ནུབ་ཕྱོགས་མ་ལ་ཝར། རྒྱལ་པོ་བྷོ་ཛ་དེ་ཝ་ཞེས་བྱ་བ་འཁོར་སྟོང་
14

དང་བཅས་པ་མི་སྣང་བར་གྱུར་པ་དང་། ལྷོ་ཕྱོགས་ཀོརླུ་ནར་རྒྱལ་
པོ་ཧ་རི་བྷ་དྲ་འཁོར་དཔག་ཏུ་མེད་པ་དང་བཅས་ཏེ། རིལ་བུའི་
དངོས་གྲུབ་གྲུབ་པ་སོགས་ལ་བརྒྱ་འམ་ཉིས་བརྒྱ་ཙམ་གྱི་བར་དུ་སྐྱེ་
བོ་འབུམ་ཕྲག་ལྷག་གཅིག་གིས་དངོས་གྲུབ་ཐོབ། འོན་ཀྱང་རྟག་ཏུ་
གསང་བ་བསྲུང་བའི་ཕྱིར་དངོས་གྲུབ་མ་ཐོབ་བར་དུ་གཞན་སུས་
ཀྱང་སྔགས་ཀྱི་སྤྱད་པ་སྤྱོད་པ་ཡིན་པར་མི་ཤེས་སྐད། དེ་དག་གི་ཚེ།
རྗེ་བཙུན་མ་འཕགས་མ་སྒྲོལ་མ་ཉིད་ཀྱི་ཐུགས་རྗེས་མ་བསྒྲུབས་པར་
ཡང་ཞལ་བསྟན་ཅིང་། རྗེས་སུ་གཟུང་བའི་ལོ་རྒྱུས་གསུང་འཕྲོས་
ལས་འབྱུང་བ་མདོ་ཙམ་ཞིག་བསྙད་ན།
༡དགྲའི་འཇིགས་པ་ལས་བསྐྱབས་པ་ནི། ཨོ་ཌི་བི་ཤར་རྒྱལ་
རིགས་ཞིག་སྐྱེད་མོས་ཚལ་དུ་གཉིད་ཀྱིས་ལོག་པ་ན། དགྲའི་
དམག་ཚོགས་གོ་མཚོན་ཐོགས་པ་སྟོང་ཙམ་གྱིས་བསྐོར་བས།
སྐྱབས་གཞན་མེད་དེ། སྒྲོལ་མ་ཞེས་བྱ་བ་འཇིགས་པ་བཅུ་དྲུག་ལས་
སྐྱོབ་པ་ཞིག་ཡོད་ཅེས་ཐོས་ཏེ། དེ་ཁོ་ན་ལ་སྐྱབས་སུ་འགྲོའོ་བསམ་
པས། སྒྲོལ་མའི་མཚན་ནས་བོས་ཤིང་། སྐད་ཕྱུང་བས་སྐད་ཅིག་
དེ་ཉིད་ལ་རྗེ་བཙུན་མ་མདུན་གྱི་ནམ་མཁར་བྱོན་ཏེ། ཞབས་ཀྱི་
འོག་ནས་རླུང་དྲག་པོ་གཡོས་པས་དམག་རྣམས་ཕྱོགས་བཅུར་ཁྱེར་
ནས་རང་གི་ཡུལ་དུ་སླེབ་སྐད། ༢སེང་གེའི་འཇིགས་པ་ལས་བསྐྱབས་པ་ནི། ཤིང་འཐུན་ཞིག་
ནགས་ཚལ་དུ་སོང་བ་ལས། སེང་གེ་མོ་བཀྲེས་པ་དང་འཕྲད་ནས་

ཟ་བར་བརྩམས་ཏེ་ཁར་ཐོགས་ནས་རང་གི་ཚང་དང་ཉེ་བར་སོང་།
དེར་འཇིགས་ཤིང་སྐྲག་པས་སྒྲོལ་མ་ལ་གསོལ་བ་བཏབ་པས།
མདུན་དུ་བུད་མེད་ཤིང་ལོའི་གོས་ཅན་ཞིག་བྱུང་ནས་སེང་གེ་མོའི་
ཁ་ནས་དེ་བླངས་ཏེ། གྲོང་ཁྱེར་གྱི་ཚོང་འདུས་སུ་བཞག་གོ །
༣གླང་པོའི་འཇིགས་པ་ལས་བསྐྱབས་པ་ནི། ཡུལ་གྱི་བུ་མོ་ལོ་
བཅུ་གཉིས་ལོན་པ་ཞིག་མེ་ཏོག་འཐུ་བར་ནགས་སེབ་ཏུ་སོང་བ་ན།
ཁུ་ནི་ཞེས་བྱ་བ་གླང་པོ་ཆེ་གཏུམ་པོ་དང་འཕྲད་དེ། དེས་སྣ་ཤལ་
གྱིས་བཅིངས། མཆེ་བ་སྙན་པར་བརྩམས་པ་ན། སྒྲོལ་མའི་མཚན་
དྲན་པར་བྱས་ཤིང་། སྙིང་ཐག་པ་ནས་གསོལ་བ་བཏབ་པས་གླང་
པོ་ཆེ་དབང་དུ་གྱུར་ཏེ། རྡོའི་སྟེགས་མཐོན་པོ་ལ་བཞག་སྟེ། སྣ་
ཤལ་གྱིས་ཕྱག་བྱས་ཤིང་། ཡང་བླངས་ནས་གྲོང་ཁྱེར་གྱི་ཚོང་འདུས་
ཀྱི་གནས་སུ་ཡང་དེ་བཞིན་དུ་བྱས་སོ། །དེ་ནས་འདུན་ཁང་དང་།
ལྷ་ཁང་དང་། རྒྱལ་པོའི་ཕོ་བྲང་གི་སྒོར་ཡང་དེ་ལྟར་དུ་བྱས་པས།
བུ་མོ་འདི་ནི་བསོད་ནམས་དང་ལྡན་པ་ཞིག་གོ་ཞེས་རྒྱལ་པོའི་
བཙུན་མོར་གྱུར་ཏོ། །
༤ མེའི་འཇིགས་པ་ལས་བསྐྱབས་པ་ནི། ཤ་འཁོན་ཆགས་པའི་
ཁྱིམ་ཚང་གཅིག ནུབ་མོ་ཁང་པ་ལ་དགྲ་ཡིས་མེ་བཏང་བས་འབྲོས་
པར་བརྩམས་པ་ལས་མ་ཐར་བའི་ཚེ། ། ཀྱེ་སྒྲོལ་མ་ཀྱེ་མ་ཧོ་སྒྲོལ་མ་
ཞེས་མཚན་ནས་བརྗོད་པས། ཁྱིམ་གྱི་སྟེང་དུ་སྤྲིན་ཤིན་ཏུ་སྔོ་ཞིང་
མཛེས་པ་ཞིག་བྱུང་སྟེ། ཆར་གྱི་རྒྱུན་གཉའ་ཤིང་ཙམ་ཁྱིམ་ཁོ་ན་ལ་

བབས་པས་མེ་ཞིའོ། །་
༥དུག་སྦྲུལ་གྱི་འཇིགས་པ་ལས་བསྐྱབས་པ་ནི། གྲོང་ཁྱེར་གྱི་
སྨད་འཚོང་མ་ཞིག དུས་ལན་གཅིག་མུ་ཏིག་གི་དོ་ཤལ་ལྔ་བརྒྱ་སྦྱིན་
པའི་ཚོང་དཔོན་ཞིག་རྙེད་དེ། ནམ་ཕྱེད་ཀྱི་དུས་ན་ཚོང་དཔོན་གྱི་
ཁྱིམ་དུ་འགྲོ་བར་འདོད་པས། རང་གི་ཁྱིམ་ནས་སོང་སྟེ། ལམ་དུ་
ཤིང་ཤི་རི་ཤའི་ཡལ་ག་ཞིག་ལ་འཇུས་པ་ན། ཤིང་ལ་འཁྲིལ་བའི་
སྦྲུལ་གདུག་པས་ལུས་ལ་འཁྲིལ་ཤིང་ཟིན་པའི་ཚེ། རྗེ་བཙུན་མ་སྒྲོལ་
མ་དྲན་པར་བྱས་པ་ཙམ་གྱིས་དུག་སྦྲུལ་དེ་ཉིད་མེ་ཏོག་གི་འཕྲེང་
བར་གྱུར་ནས། ཞག་བདུན་གྱི་བར་དུ་ལུས་ལ་གནས་བར་གྱུར་ཏོ། །
དེ་ནས་སྦྲུལ་དེ་ཉིད་དཀར་པོ་དུག་དང་བྲལ་བར་གྱུར་ནས་ཆུ་བོར་
ཞུགས་སོ་ཞེས་གྲགས་སོ། ། ་
༦ཆོམ་རྐུན་གྱི་འཇིགས་པ་ལས་བསྐྱབས་པ་ནི། ་གུ་ཛ་ར་ཐའི་
ཡུལ་གྱི་ནང་ཚན་བྷ་རུ་ཀཙྪ་ཞེས་བྱ་བར། ཚོང་དཔོན་ཤིན་ཏུ་
ལོངས་སྤྱོད་ཆེ་བ་ཞིག་ཡོད་པ། མ་རུའི་ཡུལ་དུ་རྔ་མོང་སྟོང་ཙམ་
དང་། ཁྱུ་མཆོག་ལྔ་བརྒྱ་ཙམ་གྱི་ཁལ་བཀལ་ཏེ་སོང་བ་ལས། ལམ་
ཁར་ཆོམ་རྐུན་སྟོང་ཙམ་གནས་པའི་འབྲོག་དགོན་པར་ཕྱིན་པས།
སྔོན་དུ་སོང་བའི་ཚོང་པ་ཐམས་ཅད་བསད་པའི་ཤ་ཁྲག་རུས་པས་
ཕྱོགས་ཐམས་ཅད་ཁྱབ། ་ཚོང་པ་བརྒྱ་སྟོང་ནི་གསལ་ཤིང་ལ་
བཙུགས། ཆོམ་རྐུན་དེ་རྣམས་མིའི་ཤ་ཡང་ཟ་བ་སྲིན་པོ་ལྟ་བུར་
ཡོད་པས། ཚོང་དཔོན་དེ་ཤིན་ཏུ་འཇིགས་ནས། མགོན་སྐྱབས་
་
17

གཞན་མེད་པས་སྒྲོལ་མ་ལ་གསོལ་བ་བཏབ་པ་ན། སྒྲོལ་མའི་སྤྲུལ་
པ་དཔའ་བོ་གོ་མཚོན་ཐོགས་པའི་དམག་དཔག་ཏུ་མེད་པ་བྱུང་སྟེ།
ཆོམ་རྐུན་དེ་རྣམས་རྒྱང་རིང་དུ་བསྐྲད་ཅིང་ཤི་བསད་ནི་མེད་དོ། དེ་ལྟར་ཆོམ་རྐུན་རྣམས་བྱེར་བའི་ཤུལ་དུ་ཚོང་པ་དེ་ཉིད་བདེ་བར་
ཕྱིན་ནས་སླར་ཡང་བྷ་རུ་ཀཙྪར་སླེབ་བོ། །
༧བཙོན་ར་ལས་བསྐྱབས་པ་ནི། རྐུན་པོའི་དཔོན་ཞིག་གིས་
རྒྱལ་པོའི་བང་མཛོད་ཀྱི་ཁྱིམ་ཕུག་སྟེ་སོང་བ་ན། ་ཆང་གི་བུམ་པ་
ཞིག་རྙེད་དེ། དེ་འཐུངས་པས་དེ་ཉིད་དུ་མྱོས་ཤིང་གཉིད་དུ་སོང་
བ། རྒྱལ་པོའི་མི་རྣམས་ཀྱིས་རིག་སྟེ་བཟུང་ནས། བཙོན་དོང་དུ་
བཅུག་ཞགས་པས་བཅིངས་སྡུག་བསྔལ་སྣ་ཚོགས་པ་མྱོང་བ་ན། །
གཞན་མགོན་སྐྱབས་མེད་དེ། སྒྲོལ་མ་ལ་གསོལ་བ་བཏབ་པས་
འདབ་ཆགས་ཁ་དོག་སྣ་ལྔ་པ་ཞིག་ནམ་མཁའ་ནས་བབས་ཏེ་བྱུང་
ནས་ཞགས་པ་རྣམས་ཀྱང་བཀྲོལ། བཙོན་ཁང་གི་སྒོ་ཡང་རང་བྱེ་
བར་གྱུར་ཏེ། ཅི་བདེར་ཐར་ནས་རང་ཡུལ་དུ་ཕྱིན་པ་ན། རྨི་ལམ་
དུ་བུད་མེད་རྒྱན་ཐམས་ཅད་ཀྱིས་བརྒྱན་པ་ཞིག་བྱུང་སྟེ། གལ་ཏེ་
ཁྱེད་ངའི་དྲིན་དྲན་ན་ཁྱེད་ཅག་འཁོར་དང་བཅོས་པ་རྐུན་པོའི་ལས་
སྤོངས་ཤིག་ཅེ ས་བྱུང་བས་རྐུན་པོ་དེ་ཉིད་འཁོར་ལྔ་བརྒྱ་དང་
བཅས་ཆོམ་རྐུན་གྱི་ལས་སྤངས་ནས་དགེ་བ་རྒྱ་ཆེན་པོ་བྱེད་པ་བྱུང་
ངོ་། ། ༨རྒྱ་མཚོའི་རླབས་ཀྱི་འཇིགས་པ་ལས་བསྐྱབས་པ་ནི། ལྷོ་
18་

ཕྱོགས་ཀྱི་ལམ་དུ་ཞུགས་པའི་ཚོང་པ་ལྔ་སྟོང་ཙམ་ཞིག་གྲུ་བོ་ཆེ་༌༌༌་
གསུམ་བཟུང་སྟེ་གཟིངས་ཆེན་པོར་ཞུགས་ནས། རིན་པོ་ཆེའི་
གླིང་དུ་ཕྱིན་ཏེ། གྲུ་གཅིག་ནི་རིན་པོ་ཆེས་ཁེངས་པར་བྱས་སོ། །
ཡང་དེ་ནས་སོང་བ་ན། ཙན་དན་ས་མཆོག་གི་གླིང་དང་འཕྲད་དེ།
གྲུ་གཉིས་པ་ཙན་དན་ས་མཆོག་གིས་གང་བར་བྱས་སོ། །དེ་ནས་
ཡུལ་དུ་འོང་བར་འདོད་པ་ལ། རྒྱ་མཚོའི་ནོར་བདག་རྣམས་ཁྲོས་ཏེ་རླུང་ཆེན་པོ་བཏང་བས་ཐག་རིང་དུ་ཁྱེར་ཏེ། རྒྱ་མཚོ་ཁ་དོག་
མི་གཅིག་པ་མང་པོ་བརྒལ་བའི་མཐར། ཆ་ཀློང་དྲག་ཏུ་འཁྲུགས་
པ་ཞིག་ཏུ་སླེབ། དེ་གོང་དུ་ཚོང་པ་རྣམས་ཀྱིས། ཚངས་པ། ཁྱབ་
འཇུག དབང་ཕྱུག ཟླ་བ། ཉི་མ། ཀུ་བེ་ར་ལ་སོགས་པ་རྣམས་ལ་
ཉིན་མཚན་དུ་གསོལ་བ་འདེབས་ཀྱང་མ་ཕན་ལ། དེར་གྲུའི་ཐག་པ་
ཆད་དེ། རིན་པོ་ཆེ་དང་ཙན་དན་གྱི་གྲུ་ཡང་སྟོར། གྲུ་བོ་ཆེ་ཡང་
ནུབ་ལ་ཁད་པ་ན། དེ་ན་སངས་རྒྱས་པའི་དགེ་བསྙེན་གཅིག་ཡོད་
པས། སྒྲོལ་མ་དྲན་པས་ཡི་གེ་བཅུ་པའི་སྔགས་སྐད་གསངས་མཐོན་
པོས་བཟླས་པས། དེ་མ་ཐག་ཏུ་མཐུན་པའི་རླུང་བྱུང་སྟེ། གྲུ་ཚུར་
ལོག་ནས་ནུབ་གཅིག་ལ་འཛམ་བུའི་གླིང་དུ་སླེབ་པ་ན། རིན་པོ་ཆེ་
དང་ཙན་དན་གྱི་གྲུ་ཡང་རླུང་གིས་ཚུར་བདས་ཏེ། མཉམ་དུ་
འཛོམ་མོ། །
༩ཤ་ཟའི་འཇིགས་པ་ལས་བསྐྱབས་པ་ནི། ཤར་ཕྱོགས་ཀྱི་
གཙུག་ལག་ཁང་ཞིག་ཏུ། ཉན་ཐོས་སེནྟ་པ་ཁོ་ན་གནས་པ་ཞིག་

ཡིན་པ་ལས། དེར་དུས་ལན་ཅིག་ནུབ་མོ་རེས་ཀྱི་གཙུག་ལག་ཁང་
གི་ཕྱི་རོལ་ས་ལ་འཆག་ཏུ་སོང་བའི་དགེ་སློང་རེ་རེ་ཤི་ནས། གཙུག་
ལག་ཁང་དེ་ཉིད་ཀྱི་ཚོགས་པ་འགྲིབ་པར་གྱུར་པ་ལས། ནུབ་ཅིག་
དགེ་ཚུལ་ཞིག་འཆག་སར་སོང་བས། ཤ་ཟ་མདོག་ངམ་ནག་ཅིང་མི་
སྡུག་པ་མཆེ་བ་གཙིགས་པ་གཅིག་བྱུང་ནས་མགོ་བོ་ནས་བཟུང་བ་
ན། ཐེག་ཆེན་པ་རྣམས་ལ་སྒྲོལ་མ་ཞེས་བྱ་བ་འཇིགས་པ་བརྒྱད་
ལས་སྐྱོབ་པ་ཅིག་ཡོད་ཅེས་ཟེར་གྱི། དེ་ལ་སྐྱབས་སུ་འགྲོའོ་སྙམ་
ནས། སྒྲོལ་མ་ཞེས་མཚན་ནས་བོས་སོ། །དེར་ལྷ་མོ་ནག་མོ་རལ་
གྲི་ཐོགས་པ་ཞིག་བྱུང་ནས་ཤ་ཟ་དེ་ལ་སྡིགས་པར། ་ཤ་ཟ་དེས་
དགེ་ཚུལ་ལ་བཟོད་པར་གསོལ་ཏེ་ས་འོག་ནས་ལྕགས་ཀྱི་བུམ་པ་མུ་
ཏིག་གིས་གང་བ་ཞིག་ཕྱུང་ནས་བྱིན་ནོ། །དེ་ཕྱིན་ཆད་གཙུག་ལག་
ཁང་དེར་གནོད་པ་དེ་རྒྱུན་ཆད་དོ། །
༡་མཛེ་ནད་ཀྱི་འཇིགས་པ་ལས་བསྐྱབས་པ་ནི། ཡུལ་ཀུ་མ་
ར་ཀྵེ་ཏྲར་ལས་ཀྱི་དབང་གིས་བྲམ་ཟེའི་སློབ་དཔོན་ཤིག་ལ་མཛེ་
ནད་ཀྱིས་ཐེབས་ནས། དེར་ཕན་ཚུན་གཅིག་ལ་གཅིག་འགོས་ཏེ།
བྲམ་ཟེ་ལྔ་བརྒྱ་མཛེ་ནད་དྲག་པོས་ཟིན་པར་གྱུར། ཉེ་དུ་དང་སྨན་
པ་རྣམས་ཀྱིས་ཀྱང་བོར་ཤིང་། བྲམ་ཟེ་གཙང་སྦྲའི་ཆོས་ལས་ཉམས་
ཏེ་ལྷག་མས་འཚོ་ཞིང་། སློང་མོར་སྤྱོད་པ་ལས། ལམ་གར་རྗེ་བཙུན་
མ་འཕགས་མ་སྒྲོལ་མའི་རྡོ་སྐུ་གཅིག་མཐོང་བས་དད་པ་སྐྱེས་ཏེ།
བྲམ་ཟེ་ལྔ་བརྒྱ་པོ་རྣམས་ཀྱིས་གསོལ་བ་བཏབ་པས། སྒྲོལ་མའི་ཕྱག་

ནས་རྩི་སྨན་གྱི་རྒྱུན་བྱུང་བ་ལ་ཁྲུས་བྱས་པ་ཙམ་གྱིས་མཛེ་ནད་དེ་
ཉིད་དུ་ཞི། ལྷའི་ལུས་ལྟར་མཆོག་ཏུ་མཛེས་པའི་ལུས་སུ་གྱུར་སྐད།།
༡༡དབང་པོའི་ཕོ་ཉ་བའི་འཚེ་བ་ལས་བསྐྱབས་པ་ནི། དེ་ལ་
དབང་པོ་ནི་ཤར་ཕྱོགས་ཀྱི་ཕྱོགས་སྐྱོང་ཡིན་ལ། དེའི་ཕོ་ཉ་བ་ནི་དྲི་
ཟའི་གདོན་ཡིན། ་ཤིན་ཏུ་རྩུབ་ཅིང་རྒྱུག་སླ་བ་ཆོས་ལ་བར་དུ་
གཅོད་པ་ཆེ་བ་ཞིག་ཡིན་ནོ། །དེ་ལས་བསྐྱབས་པའི་གཏམ་ནི། ཡུལ་
བཅོམ་བརླག་གི་ནགས་ཚལ་ཞིག་ན། ཉན་ཐོས་ཀྱི་དགེ་སློང་བསམ་
གཏན་པ་ལྔ་བརྒྱ་ཡོད་དེ། དེ་རྣམས་དགེ་བའི་ཆོས་ལ་བརྩོན་པར་
གནས་པ་ལས། དུས་ནམ་ཞིག་ན་དབང་པོའི་ཕོ་ཉ་བ་བྱུང་སྟེ། ཁ་
ཅིག་ནི་བྲམ་ཟེ། ཁ་ཅིག་ནི་བུད་མེད། ཁ་ཅིག་ནི་དགེ་སློང་གི་
གཟུགས་བརྙན་ཅན་དང་། རེས་འགའ་གནོད་སྦྱིན་གྱི་རྣམ་པ་དྲག་
པོ་སེང་གེ་དང་གླང་པོ་དང་། ཤ་ར་བྷ་ལ་སོགས་པ་འཇིགས་སུ་རུང་
བའི་གདོང་ཅན་མང་པོ་བྱུང་སྟེ། རེས་འགའ་ནི་སྡིག་པ་དང་། རེས་
འགའ་ནི་བསྟོད་པ་ལ་སོགས་པས་འབྲིད་པར་བྱེད་པ་ན། དགེ་སློང་
ཁ་ཅིག་ནི་དྲན་མེད་དུ་སོང་།ཁ་ཅིག་ནི་སྨྱོ། ཁ་ཅིག་ནི་ཡིད་གཞན་
དུ་འགྱུར་ཏེ། གླུ་དང་གར་ཁོ་ནས་དུས་འདའ་བར་བྱས་སོ། །དེར་
དགེ་སློང་ཞིག་གིས་འབྱུང་པོའི་བར་ཆད་ཀྱིས་གཙེས་པར་ཤེས་ནས།
ལྷ་མོ་སྒྲོལ་མ་ཞེས་བྱ་བ་འཇིགས་པ་ཐམས་ཅད་ལས་སྐྱོབ་བོ་ཞེས་
གྲགས་པས། འདི་ལ་ཕན་པར་འགྱུར་རོ་སྙམ་སྟེ། ནགས་ཚལ་འདི་
ནི་ལྷ་མོ་སྒྲོལ་མའི་ཡིན་ནོ་ཞེས་བྲིས་ནས་ཤིང་ལ་བཏགས་སོ། །དེ་

ཙམ་གྱིས་འཇིགས་པ་དེ་ཉིད་རང་ཞི་བར་གྱུར་ཏེ། དེ་ཐམས་ཅད་
ལྷ་མོ་སྒྲོལ་མ་ལ་མོས་པས་ཐེག་པ་ཆེན་པོ་ལ་ཞུགས་སོ། ། ་
༡༢དབུལ་བའི་འཇིགས་པ་ལས་བསྐྱབས་པ་ནི། བྲམ་ཟེ་ཤིན་
ཏུ་དབུལ་པོ་ཞིག་ཉམས་ཐག་པས། ལམ་སྲང་ཞིག་ན་སྒྲོལ་མའི་རྡོ་
སྐུ་ཞིག་འདུག་པ་ལ། རང་གི་སྡུག་བསྔལ་བྱུང་ཚུལ་གྱི་གཏམ་རྣམས་
ཞུས་པས། མཆོད་རྟེན་ཞིག་དང་ཉེ་བའི་ས་ཕྱོགས་ཞིག་བསྟན་ཏེ། འདི་རྐོས་ལ་གཏེར་རྙེད་པར་འགྱུར་རོ་ཞེས་གསུང་ལ། དེས་ཀྱང་
བརྐོས་པས་གསེར་གྱི་བུམ་པ་མུ་ཏིག་གིས་གང་བ་དང་། དངུལ་གྱི་
བུམ་པ་རིན་པོ་ཆེ་སྣ་ཚོགས་ཀྱིས་གང་བ་ལ་སོགས་པ་མང་དུ་རྙེད་
ནས། བདུན་བརྒྱུད་ཀྱི་བར་དུ་དབུལ་བའི་སྡུག་བསྔལ་བསལ་སྐད།
ཡང་ཞིང་པ་དབུལ་པོ་ཞིག་གིས། རྗེ་བཙུན་མ་སྒྲོལ་མའི་མཚན་ནས་
བརྗོད་ཅིང་གསོལ་བ་བཏབ་པས། བུད་མེད་ཤིང་ལོའི་གོས་ཅན་ཅིག་བྱུང་ནས། ཤར་ཕྱོགས་སུ་སོང་ཤིག་ཅེས་ལུང་བསྟན། དེས་
ཀྱང་ཤར་ཕྱོགས་སུ་སོང་སྟེ། བྱེ་མའི་སྟེང་ཞིག་ཏུ་ཉལ་བ་ན། དྲིལ་
བུའི་སྒྲ་གྲགས་པས་གཉིད་སད། དེར་ལྟ་ལྗང་ཁུ་དྲིལ་བུའི་རྒྱུན་ཅན་
ཞིག་རྨིག་པས་བྱེ་མ་རྐོ་ཞིང་འདུག་གོ །དེ་ནས་རྟ་དེ་ཡུད་ཙམ་གྱིས་
གཞན་ཞིག་ཏུ་སོང་པས། ་རྟའི་རྨིག་པའི་ཤུལ་དེ་བརྐོས་པས་དང་
པོར་དངུལ་གྱི་སྒོ། དེ་ནས་གསེར་དང་། ཤེལ་དང་། བི་ཆ་རླ་ལ་
༤སོགས་པ་རིན་པོ་ཆེ་སྣ་བདུན་གྱི་སྒོ་རྣམས་བྱུང་བ་རིམ་པས་བྱེ་སྟེ།
ས་འོག་གི་ཡུལ་ཞིག་ཏུ་ཀླུ་དང་ལྷ་མ་ཡིན་མང་པོའི་གཙོ་བར་གྱུར་

ནས་འདོད་ཡོན་གྱི་དགའ་འདུམ་ཉམས་མུ་མྱོང་སྟེ། ལན་ཅིག་སའི་
བུ་གའི་སྒོ་ནས་རང་གི་ཡུལ་དུ་འོངས་པས། དེ་བར་དུ་རྒྱལ་པོ་
རབས་གསུམ་འདས་འདུག་ཟེར་རོ། ། ་
༡༣གཉེན་དང་བྲལ་བའི་འཇིགས་པ་ལས་བསྐྱབས་པ་ནི།
བྲམ་ཟེ་ཞིག་གཉེན་མང་ཞིང་ནོར་ཆེ་བར་ཡོད་པ་ལས། ནམ་ཞིག་
ན་མི་ངས་ཆེན་པོ་བྱུང་བས་བུ་དང་ཆུང་མ་དང་། སྤུན་ཟླ་སྐུད་པོ་
ཞང་པོ་སོགས་ཐམས་ཅང་ཤི་སྟེ། ཡིད་མྱ་ངན་གྱིས་ནོན་ནས་ཝ་ར་
ཎ་སིར་འོངས་སོ། །དེ་ན་སངས་རྒྱས་པའི་དགེ་བསྙེན་རྣམས་སྒྲོལ་
མའི་དུས་སྟོན་ཆེན་པོ་བྱེད་པའི་སར་ཕྱིན་པས་སྒྲོལ་མའི་ཆེ་བ་ཐོས་
པས། མེ་ཏོག་སྙིམ་པ་གང་གཏོར་ཏེ་གསོལ་བ་བཏབ། ཕྱིར་འོངས་
པ་ན། རྒྱལ་པོ་ཛ་ཡ་ཙནྡའི་བུ་མོ་བག་མར་ཐོབ་སྟེ་སའི་དབང་
ཕྱུག་ཏུ་གྱུར། དེས་སྒྲོལ་མའི་ལྷ་ཁང་བརྒྱ་རྩ་བརྒྱད་བཞེངས་ཤིང་།
ཐམས་ཅད་དུ་སངས་རྒྱས་པའི་དུས་སྟོན་ཆེན་པོ་རེ་ཡང་བཙུགས་སོ།
༡༤ རྒྱལ་པོའི་ཆད་པའི་འཇིགས་པ་ལས་བསྐྱབས་པ་ནི། ཡུལ་
ཨ་ཡོ་རྒྱུ་ཅེས་པར། ཁྱིམ་བདག་དབང་ཐང་དང་ལོངས་སྤྱོད་ཆེ་བ་
ཞིག་ཡོད་པ། དུས་ལན་ཅིག་རྐྱེན་འབའ་ཞིག་གིས། ཡུལ་གྱི་རྒྱལ་པོ་
དེས་ཁྱིམ་བདག་དེ་ལ་མི་དགའ་བར་གྱུར་ཏེ། བསྙད་འཚོལ་བ་ལ་
ཞུགས་པ་ན། དེས་ཀྱང་རྒྱལ་པོའི་མི་མང་པོ་བྲིད་ནས་ཁྲིད་ཏེ་ཏི་རཱ་
ཧུ་ཏིར་སོང་ངོ༌། །དུས་གཞན་ཞིག་ན། དེས་ཡུལ་ཙིཔཱཅུ་རུ་ཕྱིན་
པས། ཨ་ཡོ་རྒྱུའི་རྒྱལ་པོས་གྱད་མི་བཞི་བཏང་སྟེ། ཁྱིམ་བདག་དེ་

བཅིངས་ནས། ཨ་ཡོ་རྒྱུ་རུ་ཁྲིད་དོ། །དེས་རྗེ་བཙུན་མོ་སྒྲོལ་མ་
དྲན་བཞིན་དུ་གསོལ་བ་བཏབ་པས། ལྷའི་བྱིན་རླབས་ཀྱིས་ཁྱིམ་
བདག་དེའི་རྐང་པ་སྒོ་ཐེམ་ལ་བཞག་པས་གསེར་དུ་གྱུར་པ་དང་།།
བཙོན་ཁང་དུ་བཅུག་པས་དེར་མུ་ཏིག་གི་དོ་ཤལ་གྱི་ཆར་བབས་པ་
དང༌། བསལ་ཤིང་ལ་བསྐྱོན་པར་གཟས་པ་ན། བསལ་ཤིང་དེ་ཨ་
མྲའི་ཤིང་སྡོང་མེ་ཏོག་དང་འབྲས་བུས་བརྒྱན་པར་སོང་བས། རྒྱལ་
པོ་ལ་སོགས་པ་ཐམས་ཅད་ཡ་མཚན་སྐྱེས་ཏེ། འདི་ནི་ཆེས་བསོད་
ནམས་དང་ལྡན་པ་ཞིག་ན། ཆད་པས་བཅད་པ་ག་ལ་འོས་ཞེས་
བྱས་ནས། རྒྱལ་པོའི་བློན་པོའི་ས་ལ་བཞག་གོ །
༡༥རྡོ་རྗེ་ལྷུང་བའི་འཇིགས་པ་ལས་བསྐྱབས་པ་ནི། ། བྷ་ག་
ལའི་ཡུལ་ན་དགེ་བསྙེན་ཞིག ཞིང་ལས་ཀྱི་མཐའ་ལ་བལྟ་ཞིང་སོང་
བ་ལས་ལམ་ཁ་ན་གནོད་སྦྱིན་གྱི་ལྷ་རྟེན་ཞིག་ཡོད་པ་ལ། ་དགེ་
བསྙེན་གྱིས་འགོམས་ནས་ཕྱིན་པས་གནོད་སྦྱིན་དེ་ཁྲོས་པར་གྱུར་
ནས། ནུབ་མོ་དགེ་བསྙེན་དེ་རང་གི་ཁྱིམ་དུ་གནས་པ་ན། ་ནམ་
མཁའ་ནས་གནམ་ལྕགས་འབར་བ་ཉི་ཤུ་རྩ་གཅིག་ལྷུང་སྟེ། དེར་
འཕགས་མ་སྒྲོལ་མ་དྲན་པ་ཙམ་གྱིས་གནམ་ལྕགས་ཀྱི་མེ་ལྕེ་ཐམས་
ཅད་མེ་ཏོག་ཏུ་གྱུར། དགེ་བསྙེན་རང་ཉིད། བུ་དང་ཆུང་མ།
 ནོར་རྫས་སོགས་གང་ལ་ཡང་གནོད་པ་མེད། གནམ་ལྕགས་རྣམས་
ཀྱང་ཁྱིམ་དུ་ལུས་ཏེ། དེ་ཐམས་ཅད་རིག་སྔགས་འཆང་བ་ལྔ་བརྒྱ་
ཙམ་ལ་བྱིན་པས། དེ་རྣམས་ཀྱི་གྲུབ་པའི་རྫས་ལ་ཉེ་བར་མཁོ་བར་

བྱུང་སྐད།།
༡༦དོན་ཉམས་པའི་འཇིགས་པ་ལས་བསྐྱབས་པ་ནི། ཁྱིམ་
བདག་ཞིག་ཟོང་ཐོགས་ཏེ་ཡུལ་གཞན་དུ་སོང་། རྒྱལ་པོ་ལས་ས་
གཞི་སླང་པར་འདོད་དེ། རང་གི་ནོར་རྣམས་གྲོགས་ལ་བཅོལ།
རང་ཉིད་རྒྱ་མཚོར་གྲུ་བོ་ཆེར་ཞུགས་སོ། ་།ལོ་མང་པོར་རྒྱ་མཚོའི་
གླིང་རྣམས་སུ་ཕྱིན་པ་ལ། ། ལོངས་སྤྱོད་ཀྱི་ཁྱད་པར་གང་ཡང་མ་
འགྲུབ་ཅིང་། ལན་ཅིག་སྟེས་དབང་གིས་གྲུ་རླུང་གིས་བདས་ཏེ། མ་
ལ་ཁ་ཞེས་བྱ་བའི་གླིང་དེར་སླེབ་བོ། །གླིང་དེ་ན་བྱུ་རུ་དང་། ཙན་
དན་ས་མཆོག་ཅི་བདེར་བླང་དུ་ཡོད་པས་མང་དུ་བླངས་ཏེ་གྲུ་གང་
་བར་བྱས་ནས་འོངས་སོ། །ལམ་དུ་མ་ག་ར་མཙྪི་ཞེས་བྱ་བའི་ཆུ་སྲིན་
ཉའི་རིགས་ཅན་གྱིས་སྣའི་ལྕག་བསྣུན་པས་གྲུ་ཞིག དེར་ཤིང་ལེབ་
ལ་འཇུས་པས་རླབས་ཀྱིས་བདེས་ཏེ་འཛམ་བུ་གླིང་དུ་སླེབ་བོ། །
སླར་རང་གི་གྲོགས་པོ་རྩད་བཅད་པ་ན། དེ་ཡང་ལམ་དུ་སོང་བ་
སྟག་གིས་ཟོས་ནས་ཤི་བར་ཤེས།་དེར་དོན་གང་ཡང་མ་གྲུབ་པས་
ངལ་བས་སྡུག་བསྔལ་ཅིང་ཡིད་མི་བདེ་བའི་ཚེ། གྲོགས་ཞིག་གིས་
བསྐུལ་ནས། སྒྲོལ་མ་ལ་དད་པ་བསྐྱེད་དེ་གསོལ་བ་བཏབ་པ་ལས།
རྨི་ལམ་དུ་ཁྱོད་ཆུ་བོ་སིནྡྷཱའི་འགྲམ་དུ་སོང་ཞིག འདོད་པའི་དོན་
རྣམས་འགྲུབ་པར་འགྱུར་རོ། །ཞེས་བྱུང་བས་དེ་བཞིན་དུ་བྱས་པས།
ཆུ་བོ་སིནྡྷུའི་ནང་ནས་སྔར་གྲུ་ནང་གི་ནོར་རྫས་རྒྱ་མཚོར་ནུབ་པ་
ཐམས་ཅད་རྙེད།་དེ་ནས་གྲོགས་པོ་ཤི་བའི་སར་ཕྱིན་ནས། ་ས་

ཞིག་བརྐོས་པ་ལས། རང་གི་ནོར་རྫས་བཅོལ་བ་རྣམས་ཐོན། དེ་
ནས་རང་ཡུལ་དུ་ཕྱིན་ཏེ། ཙན་དན་ས་མཆོག་གི་སྡོང་དུམ་ཞིག་
རྒྱལ་པོ་ལ་སྐྱེས་སུ་ཕུལ་བས། རྒྱལ་པོས་ཀྱང་གྲོང་ཁྱེར་གྱི་མཆོག་ལྔ་
བྱིན་ནོ།། ་
་གཞན་ཡང་དུས་ཕྱིས་སློབ་དཔོན་ཀླུ་སྒྲུབ་སྒྲུབ་པ་ལ་བསྐུལ་བ་
དང་། ཙནྡྲ་གོ་མི་ཆུའི་འཇིགས་པ་ལས་ལན་གཉིས་སུ་བསྐྱབས་པ་
དང་། ཐམས་ཅད་མཁྱེན་པའི་བཤེས་གཉེན་མེའི་འཇིགས་པ་ལས་
བསྐྱབས་པ་དང༌། དགེ་བསྙེན་བཙུན་པ་ངོ་བོ་ཉིད་མེད་པ་དུག་
སྦྲུལ་གྱི་འཇིགས་པ་ལས་བསྐྱབས་པ་དང་། སློབ་དཔོན་བློ་གྲོས་
བརྟན་པ་ལ་ཞལ་བསྟན་པ་སོགས་ཡ་མཚན་ཅན་གྱི་གཏམ་རྒྱུད་ཤིན་
ཏུ་མང་ངོ་། །ཡང་རྡོ་རྗེའི་གདན་དུ་གནས་པའི་ཉན་ཐོས་སེནྡྷ་བ་
གཅིག དབྱར་དུས་རྒྱུ་འགྲུལ་ལ་ཕྱིན་པས་ཆུ་ཀླུང་ནེ་རཉྫ་ནའོམ།
ཕལ་སྐད་དུ་ཕལ་གུ་ཞེས་ཡོངས་སུ་གྲགས་པ། དེ་གསར་དུ་འབྲུབ་
པ་ལ་བརྒལ་བས་རབ་མ་ཚུགས་པར་ཆུས་ཁྱེར་རོ། །དེར་ཐེག་ཆེན་
པ་རྣམས་ལ་སྒྲོལ་མ་ཞེས་བྱ་བ་ཆུའི་འཇིགས་པ་ལས་སྐྱོབ་པ་ཡོད་
ཅེས་གྲགས་སོ་སྙམ་ནས། སྒྲོལ་མ་ཞེས་སྐད་ཕྱུང་པས། རྡོ་རྗེ་གདན་
གྱི་ཕྱིའི་ཁྱམས་ཀྱི་སྒྲོལ་མའི་ཤིང་སྐུ་ཞིག་ཡོད་པ་དེ་དེར་དངོས་སུ་
བྱོན་ནས། ཁྱོད་ནམ་ཡང་ང་མི་དྲན་པར་ད་ལྟར་ང་བོས་པས་ཅི་
རུང་ཞེས་གསུངས། ཆུ་ནང་ནས་རང་ཐོན་ནོ། །སྐུ་བརྙན་དེ་ལ་
ཡང་ཆུ་ཀླུང་སྒྲོལ་མ་ཞེས་གྲགས་སོ། །ཡང་ལན་ཅིག་རྡོ་རྗེ་གདན་
་26

དུ་རྒན་མོ་ཞིག་གིས་སྒྲོལ་མའི་ལྷ་ཁང་ཞལ་ཕྱིར་བསྟན་ཞིག་བཞེངས་
པ་ལས། བཞེངས་ཟིན་པ་ན། བྱང་ཆུབ་ཆེན་པོ་ལ་རྒྱབ་བསྟན་པ་
འདི་མ་ལེགས་སྙམ་ནས་རྒན་མོ་འགྱོད་པ་ལ། སྐུ་བརྙན་ཉིད་ཀྱིས་
གསུང་བྱོན་ཏེ། ཁྱོད་མི་དགའ་ན་བྱང་ཆུབ་ཆེན་པོ་ལ་བལྟ་བར་
བྱའོ། །གསུངས་ནས། ལྷ་ཁང་གི་སྒོ་དང་སྐུ་བརྙན་གཉིས་ག་བྱང་
ཆུབ་ཆེན་པོ་ལ་ཕྱོགས་པར་གྱུར་པས་ཞལ་བསྒྱུར་སྒྲོལ་མ་ཞེས་གྲགས་
སོ། །ཡང་རྒྱལ་པོ་དྷརྨ་པཱ་ལའི་དུས་རྡོ་རྗེ་གདན་གྱི་བྱང་ཤར་དགེ་
སློང་རྣམས་ཀྱི་ཆུ་ལེན་སའི་ཆུ་མིག་གཅིག་གི་དྲུང་ན། སྒྲོལ་མའི་རྡོ་
སྐུ་ཞིག་བཞུགས་ལ། དེ་དུས་སིངྒྷ་ལ་པའི་ཉན་ཐོས་སེརྩྭ་པ་རྣམས་
ཀྱིས་སྔགས་ཀྱི་རྒྱུད་མང་པོ་མེ་ལ་བསྲེགས། ་དངུལ་ལས་བསྒྲུབས་
པའི་ཧེ་རུ་ཀའི་སྐུ་འདྲ་ཆེན་པོའང་རྙེད་པའི་ཕྱིར་བཤིག་སློབ་
དཔོན་སངས་རྒྱས་དཔལ་ཡེ་ཤེས་ཀྱི་ཆོས་འཁོར་ལ་ཡང་གནོད་པ་
ཆེར་བྱས་པས། སིངྒ་གླིང་པའི་ཉན་ཐོས་རྣམས་ལ་རྒྱལ་པོའི་ཆད་
པ་བྱུང་། སེན་པའི་དགེ་སློང་ཞིག་གིས་སྒྲོལ་མའི་སྐུ་དེའི་དྲུང་དུ་
ཕྱིན་ཏེ། བདག་རྒྱལ་པོའི་ཆད་པའི་འཇིགས་པ་ལས་བསྐྱབ་ཏུ་
གསོལ་ཞེས་གསོལ་བ་བཏབ་པས། ཁྱོད་དལ་བའི་དུས་ང་མི་དྲན་
པར་ད་ལྟར་དྲན་ནམ་གསུང་སྟེ། ཡང་ཆུ་ཁུང་དེར་ཞུགས་ཤིག་
གསུང་། ཆུ་འབབ་པའི་ཆུ་ཁུང་ཤིན་ཏུ་ཆུང་དུ་དེར་ལུས་ཡོངས་སུ་
རྫོགས་པར་ཤོང་སྟེ། རྒྱལ་པོའི་མི་རྣམས་ཀྱིས་བཙལ་བས་མ་རྙེད་དོ།།
དེ་ནས་མཚན་མོ་བྲོས་ཏེ་རྒྱ་གར་ཤར་ཕྱོགས་ཐག་རིང་པོར་སླེབ་པ་
27

ན། དུས་སྟོན་གྱི་ཚེ་རྡོ་རྗེ་གདན་གྱི་སྟེང་ཁང་བྱ་འདབས་ཀྱི་འོག་གི་
སྒོ་མ་ཕྱེ་སྟེ། སླར་ཡང་སིངྒ་ལའི་དགེ་སློང་དེ་ཉིད་བཀུག་སྟེ་ཕྱེ་བས་
སྒོ་རང་བྱེ། དེ་ལ་རྒྱལ་པོ་ཡང་མགུ་སྟེ། ཡོ་བྱད་དུ་མ་ཡོངས་སུ་
སྟབས་སོ། །དེ་ལ་སློབ་དཔོན་ཀླུ་སྒྲུབ་ཀྱི་སྔ་རོལ་དུ། སྒྲོལ་མའི་
རིག་སྔགས་ལ་བརྟེན་ནས། དངོས་གྲུབ་ཐོབ་པ་ལྔ་སྟོང་ཙམ་བྱུང་སྟེ།
ཀླུ་སྒྲུབ་ཀྱི་རིང་ལ་ཡང་ལྔ་སྟོང་ཙམ་བྱུང་ངོ་སྐད། །
བྱེ་བྲག་ཏུ་རྒྱུད་འདི་ཉིད་དང་འབྲེལ་བའི་ལོ་རྒྱུས་ནི། ཤར་
ཕྱོགས་བྷ་ག་ལར་བྲམ་ཟེའི་རིགས་ལས་རབ་ཏུ་བྱུང་བའི་དགེ་སློང་
སྡེ་སྣོད་གསུམ་པ་ཧ་ཡ་པཱ་ལ་ཞེས་བྱ་བ་ཞིག་ཐེག་པ་ཆེན་པོ་ཐོག་
མར་དོར་བ་ལ་ཤིན་ཏུ་མོས་ཏེ། སློབ་དཔོན་རྣམས་ལས་ལེགས་པར་
ཉན་ནས་མཁས་པར་ཤེས་སོ། །དེ་ནས་ཕྱག་ན་རྡོ་རྗེ་ཞལ་མཐོང་
བའི་བྲམ་ཟེ་གུ་ཧྥ་ཤི་ལ་ཏེ། གསང་བའི་ངང་ཚུལ་ཞེས་བྱ་བ་ཞིག་ལ་
སྒྲོལ་མ་འབྱུང་བའི་དབང་བསྐུར་བ་ནོད་ཅིང་། གདམས་པ་དང་།
རྗེས་སུ་གདམས་པ་མཐའ་དག་ཐོབ་བོ། །དེ་སྐབས་རིག་སྔགས་
འཆང་རྣམས་ཀྱི་ས་ན། རྒྱུད་འདིའི་དུམ་བུ་དུམ་བུ་སྙན་བརྒྱུད་དུ་
སྟོན་པ་ཞིག་ལས། རྒྱུད་ཚིག་ཡོངས་སུ་རྫོགས་པའང་མེད་ལ། ཡི་
གེར་བཀོད་པའང་མེད་དོ། །དེ་ནས་སློབ་དཔོན་དེས་རྩེ་གཅིག་ཏུ་
བསྒོམས་པས་རྫུ་འཕྲུལ་ཐོབ་སྟེ། ཨོ་ཌི་ཡ་ན་རྡོ་རྗེའི་གནས་སུ་སོང་
ནས། མཁའ་འགྲོ་མ་རྣམས་ལས་སྒྲོལ་མ་འབྱུང་བའི་རྩ་བཤད་ཀྱི་
རྒྱུད་དང་། གཏུམ་པོ་ཁྲོ་བོའི་རྒྱུད་རྩ་བཤད་དང་། ལོག་ན་རྡོ་རྗེ་

མཆོག་ཏུ་གསང་བའི་རྒྱུད་དང་། ཧེ་རུ་ཀ་བསྐྱེད་པ་ཞེས་བྱ་བའི་
རྒྱུད་སྤྱན་དྲངས་ཏེ། ཡུལ་ཏི་པུ་རར། ནགས་གསེབ་ཏུ་ལྷ་ཁང་བྱས་
ནས་དེར་བཞུགས་ནས། ཐུན་མོང་གི་འགྲོ་བ་རྣམས་ལ་ཤེས་རབ་ཀྱི་
ཕ་རོལ་ཏུ་ཕྱིན་པ་བསྡུས་པ་དག་སྟོན་ཅིང་། སྒྲོལ་མའི་རིག་སྔགས་
ལ་བརྟེན་ནས་ཤར་ཕྱོགས་ཀྱི་རྒྱལ་པོ་ལྔ་དབང་དུ་བསྡུས། ་ཐམས་
ཅད་དཀོན་མཆོག་ལ་དད་པར་བྱས། ལྷ་མོ་ཨུ་མ་དང་། ལྷའི་རྒྱལ་
པོ་རབ་ཏུ་དགའ་བ་ཞེས་བྱ་བ་དབང་དུ་བསྡུས་ཏེ། ཡོན་ཐམས་
ཅད་དེས་སྦྱོར་བར་བྱེད་དོ། །མི་གཡོ་བའི་རིག་སྔགས་ལ་བརྟེན་
ནས་སྒྱུ་འཕྲུལ་འགྲུབ་སྟེ། དཔག་ཚད་བཅུ་གཉིས་ཁོར་ཡུག་ཏུ་རིན་
པོ་ཆེའི་ལྗོན་ཤིང་དང་། རྭ་བ་དང་། ཁང་བཟང་དང་། ལྷ་དང་། །
ལྷ་མོ་ལ་སོགས་པ་སྤྲུལ། ཕྱག་ན་རྡོ་རྗེའི་རིགས་སྔགས་ལ་བརྟེན་
ནས། བསྟན་པ་ལ་སྡང་བ་ལྔ་བརྒྱ་ཙམ་ཚར་བཅད། ལོ་མང་པོར་
ཕ་རོལ་ཏུ་ཕྱིན་པའི་ཆོས་བསྟན་ནས། ཧེ་རུ་ཀའི་རིག་སྔགས་ཀྱི་
མཐུ་ལས་ནམ་མཁའ་ལ་གྱ་གྱུར་གཤེགས་ཏེ། ལྕང་ལོ་ཅན་དུ་ལུས་
དེ་ཉིད་ཀྱིས་བཞུད་དོ། །
དེས་གསང་སྔགས་བསྟན་པའི་སློབ་མ་ནི། སློབ་དཔོན་ཧ་ལ་གྷོ་
ཥ་གཅིག་པུ་ཡིན་ཏེ། འདི་ཡང་སློབ་དཔོན་སྔ་མ་དང་མཛད་པ་
འདྲ་བ་ལས། འདི་ནི་ཁྲོ་བོའི་རྒྱལ་པོ་རྟ་མགྲིན་གྲུབ་སྟེ། སྲིན་པོའི་
འཇིག་རྟེན་དུ་ལུས་མ་སྤངས་བར་བཞུད་དོ། །སློབ་དཔོན་དེ་
གཉིས་ནི་བྲམ་ཟེ་ས་ར་ཧ་དང་དུས་མཉམ་པ་ཙམ་ཡིན་ནོ། །སློབ་
29

དཔོན་དེ་ལ་རྒྱུད་བཞི་པོ་དེ་རྣམས་འཕགས་པ་ཀླུ་སྒྲུབ་ཀྱིས་ཞུས་ཏེ། སློབ་དཔོན་འདིས་ནི་རིག་སྔགས་དེ་ཐམས་ཅད་གྲུབ་པ་ཡིན་ནོ། །
དེས་ཨཱརྱ་དེ་ཝ་ལ་བཤད། དེས་སྒྲ་གཅན་འཛིན་བཟང་པོ་ཆུང་བ་
ལ་གདམས་ཏེ། སློབ་དཔོན་འདི་ནི་དམངས་རིགས་ལས་རབ་ཏུ་
བྱུང་བ། རིག་པའི་གནས་ལྔ་ལ་བྱང་ཞིང་། ཐེག་པ་ཆེ་ཆུང་གི་སྡེ་
སྣོད་ཐམས་ཅད་མཁྱེན་པ་ཞིག་ཡིན་ལ། འདིས་འཕགས་པ་ཀླུ་སྒྲུབ་
ཀྱི་གཞུང་རྣམས་ལམ་གྱི་ལུས་གཅིག་ཏུ་བསྒྲིལ་ནས་བསྟན་པའི་
བསྟན་བཅོས་ཨསྨ་གཏྣ་ཞེས་བྱ་བ་བརྩམས་གསུང་། འདིས་རྩོད་
པའི་སྒོ་ནས་མུ་སྟེགས་ཙཀྲ་ཝརྨ་ཞེས་བྱ་བ་སུན་ཕྱུང་སྟེ། – སངས་
རྒྱས་ཀྱི་བསྟན་པ་ལ་བཀོད། ཉན་ཐོས་མང་པོ་རྩོད་པས་ཕམ་པར་
བྱས་ཏེ་ཐེག་ཆེན་ལ་བཅུག རང་ཉིད་ཀྱིས་སྒྲོལ་མའི་རིག་སྔགས་
ལ་བརྟེན་ཏེ། གནོད་སྦྱིན་མོ་གྲུབ་ནས་ས་འོག་གི་གཏེར་ཕྱུང་ཞིང་།
ནགས་ནང་སྟོང་པ་རྣམས་སུ་ཡང་དགེ་སློང་སྟོང་ཕྲག་རེའི་འཚོ་བ་
སྦྱོར་ནུས་སྐད། མཐར་ཡུལ་བྷི་ར་ཀོ་ཊར་སྐུ་འདས་སོ། །
 དེ་ཡང་འགྲེལ་པ་ཚིག་གསལ་ལས། ཀླུ་སྒྲུབ་སྒྲ་གཅན་འཛིན་
བཟང་པོའི་ཞལ་སྔ་ནས་དང་བཅས་འཕགས་པ་ལྷས་ཀྱང་རྗེས་སུ་
བསྟན་པ་དང་། ཞེས་གསུང་པའི་སྒྲ་གཅན་འཛིན་བཟང་པོ་དེ་ཡང་
འདི་ཁོ་ན་ཡིན་པས། བྲམ་ཟེ་ཆེན་པོར་འདོད་པ་ནི་མུན་སྤྲུལ་ལོ། །
དེ་ཡན་ཆད་རྒྱུད་དེ་རྣམས་གླེགས་བམ་ཡང་གཅིག་པུ་ཁོ་ན་ཡིན་ལ།
བརྒྱུད་པའང་གཉིས་སུ་གྱེས་པ་མེད་གསུང་ངོ་། །དེས་སློབ་དཔོན་

ཛ་ལ་ཤིཥྛ་ལ་གདམས། – དེས་ཁ་ཆེ་དྷརྨ་བྷ་དྲ་པཱ་ལ་ལ་གདམས།
དེས་ནཱ་ག་མི་ཏྲ་ལ་གདམས། དེ་རྣམས་ཀྱི་ལོ་རྒྱུས་མི་གསུང་།
དེས་ཉི་མ་སྦས་པ་སོགས་ལ་གདམས།་
དེ་ལ་ཉི་མ་སྦས་པ་ནི། ཁ་ཆེའི་ཡུལ་དུ་སྐུ་འཁྲུངས་སྐྱེ་བ་བདུན་
དུ་སྒྲོལ་མའི་སྒྲུབ་པ་པོ་ཡིན་པར་གྲགས་ལ། སྐྱེ་བ་དེ་ཉིད་ལ་བློ་རྣོ་
ཞིང་ཆུང་ངུ་ནས་རིག་པའི་གནས་མཐའ་དག་ལ་མཁས་པ་ཞིག་ཡོད་
པ་ཡུལ་དབུས་སུ་སོང་སྟེ། རབ་ཏུ་བྱུང་བས་ཀླུ་སྒྲུབ་ཀྱི་རིང་ལུགས་
ལ་བརྟེན་ནས། ཐེག་པ་ཆེན་པོའི་མདོ་སྡེ་མཐའ་དག་ལ་མཁས་
པར་བྱས་སོ། །སློབ་དཔོན་ནཱ་ག་མི་ཏཱ་ལ་སྒྲོལ་མའི་དབང་བསྐུར་བ་
ཞུས་ཏེ། སྤྱིར་སྒྲོལ་མའི་རྒྱུད་བརྒྱ་རྩ་བརྒྱུད་མཁྱེན་པར་གྲགས།
སློབ་དཔོན་འདིས་སྒྲོལ་མ་འབྱུང་བའི་རྒྱུད་ལ་བསྟེན་པའི་སྒྲུབ་
ཐབས་དང་། དཀྱིལ་འཁོར་གྱི་ཆོ་ག་ལ་སོགས་པ་གཞུང་བཅུ་གསུམ་
ཙམ་མཛད་ཅེས་ཟེར་རོ། །སློབ་དཔོན་འདི་ནི་སློབ་དཔོན་བློ་བརྟན་
གྱི་སློབ་མ་ཙནྡྲ་གོ་མི་དང་དུས་མཚུངས་པ་ཙམ་ཡིན་ནོ། །དེས་ན་
ད་ལྟར་འཇིགས་པ་བརྒྱད་སྐྱོབ་ཀྱི་བསྟོད་པ་བྱིན་རླབས་ཅན་དུ་
གྲགས་པ་འདི་ཡང་ཉི་མ་སྦས་པ་གཞན་ཞིག་གིས་ནི་ཡིན་དུ་རུང་
མོད། །སློབ་དཔོན་འདིས་མཛད་པ་མ་ཡིན་པར་ཤེས་པར་བྱའོ། །
འདིའི་སློབ་མའི་གཙོ་བོ་ནི་ཐམས་ཅད་མཁྱེན་པའི་བཤེས་གཉེན་
ཡིན་ཏེ། གཞན་ཡང་སྒྲོལ་མའི་རིག་སྔགས་གྲུབ་པའི་སློབ་དཔོན་
དཔག་ཏུ་མེད་པ་བྱུང་ངོ༌། །ཐམས་ཅད་མཁྱེན་པའི་བཤེས་གཉེན་

གྱིས་དྷ་ན་མི་ཏྲ་ལ་གདམས། དེས་ཏ་ཐཱ་ག་ཏ་མི་ཏྲ་ལ་གདམས། །
དེས་སེངྒ་ལ་གླིང་པ་དྷརྨ་མི་ཏྲ་ལ་གདམས། དེས་ཤི་ལ་རཀྵི་ཏ་ལ་
གདམས་ཏེ། འདི་ནི་སྒེག་པའི་རྡོ་རྗེ་དང་དུས་མཚུངས་པ་སྟེ། དེ་
ཡན་ཆད་དུ་བརྒྱུད་པ་མ་ཆད་པར་བྱུང་ཞེས་སྔོན་གྱི་སློབ་དཔོན་
རྣམས་ཀྱི་རབས་དང་། གཏམ་གྱི་ཚིག་བཅད་ལས་འབྱུང་ཞེས་
གསུང་ངོ༌། །
དེ་དག་གི་སྐབས་སུ། སློབ་དཔོན་བརྒྱད་ལ་འཇིགས་པ་
་བརྒྱད་ལས་བསྐྱབས་པའི་ལོ་རྒྱུས་ནི། རྒྱ་གར་ལྷོ་ཕྱོགས་སུ་སློབ་
དཔོན་དིཀ་ཝརྨ་ཞེས་བྱ་བ་སྡོམ་བརྩོན་སྡེ་སྣོད་འཛིན་པ་ཆེན་པོ། །
གཤིན་རྗེ་གཤེད་དང་། སྒྲོལ་མ་འབྱུང་བའི་རྒྱུད་འདི་ཉིད་ལ་བརྟེན་
པའི་རིག་སྔགས་གྲུབ་པ་ཞིག་སྟེ། དེས་ལྷོ་ཕྱོགས་བེ་དགྷའི་ཡུལ་དུ་
མུ་སྟེགས་ཀྱི་བྲམ་ཟེའི་སློབ་དཔོན་ག་པུ་རི་པ་ཞེས་པ་དང་རྩོད་པ་
བྱས་ཏེ། མུ་སྟེགས་ཕམ་པས། དེའི་སྤྱོད་ཡུལ་ཐམས་ཅད་སངས་
རྒྱས་པས་བླངས་སོ། །དེ་ནས་སློབ་དཔོན་དེ་གཙུག་ལག་ཁང་དུ་
དགེ་སློང་རྣམས་དང་ལྷན་ཅིག་ཆོས་སྟོན་གསོལ་བའི་ཚེ། མུ་སྟེགས་
རྣམས་ཀྱིས་གཙུག་ལག་ཁང་ལ་མེ་བཏང་བ་ན། སློབ་དཔོན་གྱིས་རྗེ་
བཙུན་མ་ལ་གསོལ་བ་བཏབ་པས། རྗེ་བཙུན་མ་ནམ་མཁའི་
དབྱིངས་སུ་བྱོན་ཏེ། ་ནམ་མཁའ་ལས་ཆུ་བོའི་རྒྱུན་དངོས་སུ་
བབས་ནས་མེ་ཞི་བར་གྱུར་ཏོ། །
ཡང་སློབ་དཔོན་ཨ་མ་ར་སིང་ཧ་བྱ་བ། རྒྱལ་པོའི་ཡིག་མཁན་

རབ་ཏུ་བྱུང་བ། ཐེག་པ་ཆེ་ཆུང་གི་མངོན་པ་སྨྲ་བ་ཞིག་སྒྲོལ་མ་
འབྱུང་བའི་རྒྱུད་ལ་བརྟེན་ཏེ། ། འཕགས་མ་སྒྲོལ་མ་ལ་ཐུགས་དམ་
དུ་མཛད་པ་ཞིག་ཡིན་ནོ། །དེས་ལྷོ་ཕྱོགས་མ་ལ་ཝའི་ཡུལ་དུ་གནས་
གཞི་བྱས་ནས་བཞུགས་ཏེ། མངོན་པ་སློབ་པ་ལྔ་བརྒྱ་ཙམ་ལ་ཆོས་
མངོན་པ་སྟོན་ཅིང་། ལོ་ཉི་ཤུ་རྩ་བཞིའི་བར་དུ་གནས་དེ་ཉིད་དུ་
བཞུགས་སྐད། ། དེ་དག་ཐམས་ཅད་དུ་མངོན་པོ་ལ་བློ་སྦྱོང་བ་ལྟ་
བརྒྱ་ཙམ་གྱི་འཁོར་གྱིས་བསྐོར་ནས་ཡོད་པ་ལས། ་དུས་ལན་ཅིག་
ཕྱོགས་དེ་ན་ནག་ཕྱོགས་ཀྱི་ཀླུ་རྒྱལ་པོ་མ་ལི་ཏ་ཞེས་བྱ་བ་ཡོད་དེ།
དེས་གློ་བུར་དུ་ཆོར་དྲག་པོ་མི་བཟད་པ་ཕབ་སྟེ། ཆར་ཆུ་ལས་ཆུ་
བོའི་རྒྱུན་ཆུ་ཀླུང་ཡ་མུ་ན་ཙམ་བྱུང་སྟེ། སློབ་དཔོན་གྱི་གནས་གཞི་
དང་། གྲོང་ཁྱེར་མང་པོ་ཁྱེར་ལ་ཁད་པ་ན། སློབ་དཔོན་གྱིས་རྗེ་
བཙུན་མ་སྒྲོལ་མ་ལ་གསོལ་བ་བཏབ་པས། གནས་གཞི་གྲོང་ཁྱེར་ཨུ་
ཏ་ཛ་ཡ་ན་དང་བཅས་པ་ལ་ཆུ་དེ་ཉིད་གཡས་སྐོར་དུ་བསྐོར་
མང་དུ་བྱས་ནས། མཐར་ཆུ་བོ་ཆེན་པོ་གཞན་ཞིག་ལ་བབས་པ་ན།།
ཀླུ་དེ་ཉིད་རང་གི་གནས་དང་། ཏུ་རུསྐུའི་གྲོང་ཁྱེར་ཆུང་ངུ་ཞིག་
ཁྱེར་རོ། །སློབ་དཔོན་དེ་ལ་སྒྲོལ་མས་མངོན་བརྗོད་ཀྱི་བསྟན་བཅོས་
གྱིས་ཤིག་ཅེས་ལུང་བསྟན་པས་འཆི་མེད་མཛོད་བརྩམས། འདི་ད་
ལྟའི་བར་དུ་ཡང་རྒྱ་གར་ན་ཕྱི་ནང་གཉིས་ཀ་ལ་ཤིན་ཏུ་དར་བར་
ཡོད་དོ། །འདི་རྒྱལ་པོའི་ཡིག་མཁན་ཡིན་ཅེས་པའི་རྒྱལ་པོ་ནི་བི་པྲ་
ཀརྨ་དི་ཏ་ཡིན་པར་གྲགས།

ཡང་སློབ་དཔོན་ལྷའི་སེང་གེ་ཞེས་བྱ་བ་རྟེན་དགེ་བསྙེན་
བཞུགས་པ།ཐེག་པ་ཆེ་ཆུང་གི་མདོ་སྡེ་དང༌། མངོན་པ་ལ་ཆེར་
མཁས་པ།ཁ་ཆེའི་ཡུལ་གྱི་རྒྱལ་པོ་ཧྲ་ཧེན་དེ་བ་ཞེས་བྱ་བའི་བླ་མར་
གྱུར་པ། ཆོས་སྨྲ་བ་ཞིག་ཡིན་ཏེ། དེ་ཁ་ཆེ། ལ་ཧོར། མ་རུ་རྣམས་
སུ་རྒྱལ་པོ་དང༌། ཁྱིམ་བདག་དང་བྲམ་ཟེ་སྣ་ཚོགས་པ། དད་
པར་བྱས་ནས། སངས་རྒྱས་པའི་ལྷ་ཁང་ལྔ་བརྒྱ་ཙམ་བཞེངས་སོ། །
ཁ་ཆེ་དང་ཉེ་བའི་ཡུལ་ག་ཛ་ནི་ལ་སོགས་པར་ཆོས་མང་དུ་བཤད་
པས། ཏུ་རུཀ་སྟག་གཟིག་གི་ལུགས་ཕལ་ཆེར་ནུབ། སྟག་གཟིག་གི་
རྒྱལ་པོ་ཞིག་གིས། སློབ་དཔོན་བཙོན་དུ་བཟུང་སྟེ། ཁྱོད་དཀོན་
མཆོག་ལ་སྐྱབས་སུ་འགྲོ་བ་བཏང་སྟེ། ཀླ་ཀློའི་ལུགས་བྱེད་ན་ལེགས།
མི་བྱེད་ན་གསོད་དོ་ཞེས་པ་ལས། སློབ་དཔོན་གྱིས་སྲོག་ལ་བབས་
ཀྱང་དཀོན་མཆོག་ལས་གཞན་དུ་སྐྱོབས་གནས་མེད་དོ་ཞེས་བརྗོད་
པོས། ལྕགས་སྒྲོག་བཅུག་སྟེ་བཙོན་དོང་མི་བཟད་པར་བོར་བས། །
སློབ་དཔོན་གྱིས་རང་གི་ཐུགས་དམ་གྱི་ལྷ་སྒྲོལ་མ་ལ་གསོལ་བ་
བཏབ་པས་ལྕགས་སྒྲོག་དེ་མེ་ཏོག་གི་ལུ་གུ་བརྒྱུད་དུ་སོང་། ལྷ་མོ་
རྣམས་ཀྱིས་བཙོན་ཁང་དུ་མེ་ཏོག་དང་། ཙན་དན་གྱི་ཕྱེ་མའི་ཆར་
ཆེན་པོ་ཕབ། རོལ་མོའི་སྒྲ་ཆེན་པོ་བསྒྲགས་པས། ཏུ་རུསྐུའི་རྒྱལ་
པོས་ལྟ་རུ་འོངས་པ་ན་ལྕགས་སྒྲོག་མེད་པར་མཐོང་སྟེ། ཡང་ལྕགས་
སྒྲོག་གཞན་ཞིག་བཅུག་པས་དེ་ཡང་མེ་ཏོག་གི་ཕྲེང་བར་གྱུར། དེ་
ལྟར་ལྕགས་སྒྲོག་བདུན་མེ་ཏོག་གི་ཕྲེང་བར་སོང་བས། ། རྒྱལ་པོ་ཡ་

ཆ
མཚན་སྐྱེས་ཏེ་མཆོད་གནས་སུ་བཟུང་ངོ་། །འོན་ཀྱང་དེར་དམ་
པའི་ཆོས་དར་བར་མ་ནུས་པས། ཐུགས་འབྱུང་ནས་ཁ་ཆེར་བྱོན་ནོ།
ཡང་སངྒྷ་མི་ཏྲ་ཞེས་བྱ་བ་བྱེ་བྲག་ཏུ་སྨྲ་བའི་སློབ་དཔོན་ཆེན་པོ་
ཞིག་ལ་མནལ་ལམ་དུ། ཐུབ་པ་ཆེན་པོ་འཁོར་བཅས་ཀྱི་དྲུང་ན་ལྷ་
མོ་སྔོན་མོ་ཞིག་འདུག་སྟེ། དེ་ན་རེ་ཁྱོད་ཐེག་པ་ཆེན་པོ་ལ་ལེགས་
པར་སློབས་ཤིག་གསུང་། དེས་ཁ་ཆེར་བྱོན་ཏེ། ཐེག་ཆེན་མདོ་
སྔགས་ཀྱི་ཆོས་ལུགས་མང་དུ་ཉན། རྗེ་བཙུན་མ་སྒྲོལ་མ་ལ་ཡི་དམ་
དུ་མཛད་པས། ཤེས་རབ་ཀྱི་ཕ་རོལ་ཏུ་ཕྱིན་པ་ཉན་པའི་ཡུལ་མ་
རྙེད་ནས། ཡུལ་དབུས་ན་སློབ་དཔོན་གྲོལ་སྡེ་ཞེས་བྱ་བ་ཤེས་རབ་
ཀྱི་ཕ་རོལ་ཏུ་ཕྱིན་པ་འཆད་པ་ཡོད་ཅེས་ཐོས་ཏེ། ཡུལ་དབུས་སུ་
ཆོས་པ་ལས་ལམ་དུ་ཆོམ་རྐུན་གྱིས་བཟུང་སྟེ། ་ལྷ་མོ་དུརྒ་ལ་མི་
བསད་པའི་ཁྲག་དྲོན་མོས་མཆོད་དགོས་པས། དེའི་ཕྱིར་བཟུང་ངོ་
ཞེས་ཟེར་རོ། །དེར་ལྷ་མོ་དུརྒའི་གནས་དུར་ཁྲོད་ལྟ་བུ་དེར་སླེབ་པ་
ན། རྗེ་བཙུན་མ་སྒྲོལ་མ་ལ་གསོལ་བ་བཏབ་པས་ལྷ་མོའི་རྟེན་དེ་
དུམ་བུ་མང་པོར་རང་གས་སོ། །དེར་ཆོམ་རྐུན་རྣམས་ཀྱང་སྐྲག་
ཅིང་བྲོས། སློབ་དཔོན་ཐར་རོ། །ཡང་སློབ་དཔོན་སུ་བྷ་ཥ་ཀིརྟི་
ཞེས་བྱ་བ། ་འདུལ་བ་འཛིན་པ་ཆེན་པོ། ནང་དུ་སྒྲོལ་མ་འབྱུང་
བའི་རྒྱུད་ལ་བརྟེན་ཏེ་ཐུགས་དམ་དུ་མཛད་པ་ཞིག་ཡིན་ལ། ་ལན་
ཅིག་ཡུལ་དབུས་ནས་ནུབ་ཕྱོགས་ཀྱི་རྒྱུད་ལྟར་སོང་བ་ལས། །
མཐར་རི་བོ་ཞིག་ཏུ་གཙུག་ལག་ཁང་བྱས་ཏེ། ཆོས་བསྟན་པས་

དགེ་སློང་གི་སྡེ་ཡང་མང་དུ་ཚུགས་ཏེ། དེ་ན་གར་ལོག་གི་དཔོན་
མང་དུ་ཡོད་པས་མགོ་བྲེག་གོས་དམར་ཅན་དེ་རྣམས་ཀྱིས་བདག་
ཅག་ལ་གནོད་པར་འོང་གི འདི་ཐམས་ཅད་བརླག་པར་བྱའོ་ཞེས་
གླང་པོ་ཆེ་སུམ་བརྒྱ་ཙམ་གྱི་དམག་འོངས་སོ། །དེར་སྒྲོལ་མ་ལ་
གསོལ་བ་བཏབ་པས། དམག་འོང་བའི་ཕྱོགས་སུ་ཆུ་གཏོར་ཅིག་
གསུང་། དེ་ལྟར་བྱས་པས་གླང་པོ་ཆེ་ཐམས་ཅད་ཤིན་ཏུ་འཇིགས་
ཞིང་སྐྲག་པས་སུས་ཀྱང་ཁ་ལོ་མ་ནུས་པར་རང་གནས་སུ་ཁྱེར་རོ། །
ཡོང་སློབ་དཔོན་བུདྡྷ་དཱ་ས་ཞེས་བྱ་བ་དྷ་ན་པུ་རིའི་མཁན་པོ་
མཛད་པ་ཞིག་ཡོད་པ། རྒྱུ་འགྲུལ་ཞིག་ལ་བྱོན་པས་གྲོང་སྟོང་ཞིག་
ན་སྟག་གི་ཚང་མང་དུ་ཡོད་དེ། སློབ་དཔོན་གྱིས་གཏམ་དྲིས་པ་ན།
སྟག་རྣམས་ཀྱིས་ཉིན་རེ་བཞིན་གྲོང་ཁྱེར་གྱི་མི་མང་པོ་ཡང་ཟ་བར་
བྱེད་ན། སྲོག་ཆགས་ཕྲ་མོ་གཞན་ལྟ་ཅི་སྨོས། ཞེས་ཐོས་པས། སྙིང་
རྗེ་ཆེན་པོ་སྐྱེས་ཏེ། ལམ་དུ་སོང་བ་ལས་སྟག་རྣམས་ཐམས་ཅད་
 སློབ་དཔོན་གྱི་ཐོག་ཏུ་བྱུང་བ། སྒྲོལ་མ་ལ་གསོལ་བ་བཏབ་ནས། ་
སྔགས་བཟླས་པའི་ཆུ་གཏོར་བས་སྟག་དེ་རྣམས་ཞི་བའི་སེམས་དང་
ལྡན་པར་གྱུར་ཏེ། ཕྱིན་ཆད་སྲོག་ཆགས་ལ་གནོད་པ་མི་བྱེད་པར་
ཁ་ཟས་བཅད་དེ་དུས་ལས་འདས་པས་ལྷར་སྐྱེས་པའི་རྟགས་སུ་མེ་
ཏོག་གི་ཆར་ཆེན་པོ་བབས་སོ། །
ཡང་སློབ་དཔོན་དཀོན་མཆོག་གསུམ་གྱི་འབངས་ཞེས་བྱ་བ།
སློབ་དཔོན་ཕྱོགས་ཀྱི་གླང་པོའི་སློབ་མར་གྱུར་པ་ཞིག་ཡིན་ཏེ། དེས་

༧་
ཤོར་ཕྱོགས་ཨོ་ཌི་བི་ཤའི་ཡུལ་དུ་ཆོས་སྟོན་ཅིང་བཞུགས་པའི་ཚེ།
ལན་ཅིག་རྒྱ་མཚོ་ཆེན་པོ་ནས་དུག་སྦྲུལ་སྦྲམ་ཆེན་ཞིག་བྱུང་ནས་མི་
དང་གླང་པོ་ཆེ་མང་དུ་ཟོས། ཨུཏ་ཀ་ལའི་གྲོང་ཁྱེར་དང་ཉེ་བར་
བྱུང་བ་ན། སྐྱེ་བོ་གྲངས་མེད་པ་ལ་གནོད་པ་འབྱུང་བར་གཟིགས་
ཏེ། སྒྲོལ་མ་ལ་གསོལ་བ་དྲག་ཏུ་བཏབ་ཅིང་། སྒྲོལ་མའི་སྔགས་
བཟླས་པའི་ཡུངས་ཀར་གཏོར་ཏེ། ༈ ་ས་འདི་གདེངས་ཅན་དབང་
ལགས་ཀྱང་། །གང་ལ་ཕན་པའི་ཐུགས་མངའ་བ། །དེ་ཡི་ཚིག་འདི་
ཁྱོད་ལོངས་ལ། ་།ས་འོག་ཉམས་དགར་སོང་ཞིག་ཀྱེ། །ཞེས་བརྗོད་
པའི་མོད་ལ་སྦྲུལ་དེ་ཉིད་ཕྱིར་ལྡོག་སྟེ། གྲོ་གའི་ལམ་ལ་ཞུགས་ནས་
རྒྱ་མཚོར་སོང་ངོ་། །
ཡང་སློབ་དཔོན་ཡེ་ཤེས་ལྷ་ཞེས་བྱ་བ། ཞི་བ་ལྷའི་སློབ་མ་ཞིག་
སྟེ། རྒྱ་གར་ལྷོ་ཕྱོགས་ཏྲི་མ་ལའི་ཡུལ་དུ་ཉན་བཤད་ཀྱི་བྱ་བ་ཡུན་
རིང་དུ་མཛད་དེ། མཐར་དུ་ནི་རི་ཁ་བ་ཅན་དུ་བསྒོམ་པར་བྱའོ། །
ཞེས་བྱང་ཕྱོགས་སུ་བྱོན་ནས། ཏི་རཱ་གུ་ཏིའི་ཡུལ་དུ་འགྲོ་བའི་དོན་
ཅི་རིགས་པ་མཛད། དེའི་ཚེ་ཡུལ་དེའི་ཕྱོགས་ཞིག་ན། ཐ་ནུའི་
རིགས་ཀྱི་གྲོང་ཁྱེར་ཆུང་ངུ་ཞིག་ཏུ་ཚངས་པའི་སྲིན་པོའི་གདོན་བྱུང་
སྟེ། ཡུལ་གྱི་སློབ་དཔོན་ནས། ཞིང་ལས་ཀྱི་གླ་མིའི་བར་ཐམས་ཅད་
དུས་གཅིག་ཏུ་ཤིའོ། །དེའི་ཉིན་མོ་སློབ་དཔོན་དེར་བྱོན་པས། །
རོ་ལངས་མི་བཟད་པ་ཅིག་རྒྱུག་ཅིང་བྱུང་བས། སྒྲོལ་མའི་སྔགས་
བཟླས་པའི་ཕུར་བུ་འཕངས་པས། རོ་ལངས་གྱི་སྤྱི་བོར་ཐིལ་གྱི་སོང་

ཞིང་འགྱེལ། གྲོང་ཁྱེར་གྱི་ནང་དུ་བྱོན་ཏེ། སྒྲོལ་མ་ལ་གསོལ་བ་
བཏབ་པས་འཆི་བ་གསོ་བར་ནུས་བའི་བདུད་རྩིའི་ཆར་ཆེན་པོ་
བབས་ཏེ། གྲོང་ཁྱེར་གྱི་མི་ཤི་བ་ཕལ་ཆེ་བ་གསོས་སོ། །
ཡང་གྲུབ་པ་བརྒྱད་མ་བསྒྲུབས་པར་ཡང་འགྲུབ་པའི་གཏམ་
རྒྱུད་ནི། སྒྲོལ་མ་ལ་ཡི་དམ་དུ་བྱེད་པའི་དགེ་སློང་ཞིག་གིས། གཙུག་
ལག་ཁང་བཞེང་པའི་དོན་དུ་སློང་མོ་ལ་ཕྱིན་ནོ། །བྲམ་ཟེ་ཞིག་གིས།
གི་ཧཾ་བྲེ་གང་བྱིན་པ་བླངས་ནས། སྒྲོལ་མའི་ལྷ་ཁང་ཞིག་ཏུ་དེ་རིལ་
བུར་བྱས་སོ། །དེའི་ལྷག་མ་ཞིག་ཉི་མ་ལ་བཞག་པས། ་རླུང་གིས་
གསར་ཙག་དང་། སྤང་མ་ལ་སོགས་པ་རིལ་བུའི་རྫས་རྣམས་ཀྱི་
རྡུལ་ཁྱེར་ཏེ་དེ་ལ་བཏབ་བོ། །དེ་ལ་ཡང་རིལ་བུ་ཞིག་བྱས་ནས།
སྔགས་ཐུན་བཟླ་ཡིན་ཡོད་པའི་ཚེ། རིལ་བུའི་དབུས་ནས་མེ་འབར་
རོ། །དེ་ལུས་ལ་བཅངས་ནས་ཡོད་པ་ལས། ལན་ཅིག་སུམ་ཅུ་རྩ་
གསུམ་ལྷའི་གྲོང་ཁྱེར་ཡིད་ལ་བསམ་པ་ན། སུམ་ཅུ་རྩ་གསུམ་དུ་
ཕྱིན་ཏེ། མིའི་ལོ་བཅུ་གཉིས་ཀྱི་བར་དུ་དེར་འདུག་གོ ། ་
།
ཡང་སྒྲོལ་མ་ལ་ཡི་དམ་དུ་བྱེད་པའི་ཞིང་པ་ཞིག་གིས། ་ཕུ་ཕུ་
ཞེས་ས་བརྐོས་པས་ས་འོག་གི་སྒོ་བྱེ་སྟེ། ་ཀླུའི་གནས་སུ་སླེབ་ནས་
བདུད་རྩི་འཐུངས་པས་ལུས་འཇའ་ལུས་སུ་གྱུར་སྐད། རྣལ་འབྱོར་
མ་ཞིག་གིས། ་དུར་ཁྲོད་དུ་ཉི་ཤུ་དགུའི་ནུབ་མོ་མི་རོ་མང་པོ་
བསྲེག་ཅིང་། ་སྒྲོལ་མའི་སྔགས་བཟླས་པས་མེ་དྲེག་ཆགས་པའི་
དབུས་ནས་འོད་འཕྲོ་ཞིང་འདུག་གོ །དེ་མིག་ལ་བྱུགས་པས།
38
་
、

གྲོགས་པོ་རྣམས་ཀྱི་དབུས་དེ་ཉིད་དུ་མི་སྣང་བར་གྱུར་ཏོ། །
ཡང་སྒྲོལ་མ་ལ་ཡི་དམ་དུ་བྱེད་པའི་དགེ་བསྙེན་ཞིག་གྲོགས་
དང་བཅས་ཏེ་དུར་ཁྲོད་དུ་སོང་བས། རོ་ལངས་འཇིགས་སུ་རུང་བ་
ཁ་ནས་མེ་འབར་བ་ཞིག་བྱུང་ནས། གྲོགས་རྣམས་འཇིགས་ཤིང་
བྲོས་པ་ལ། ་དགེ་བསྙེན་དེས་སྒྲོལ་མ་དྲན་པར་བྱས་ཤིང་དེའི་
གཉའ་བར་ཞོན་པས། དེ་ཉིད་ལག་གསུམ་རྐང་གསུམ་མགོ་གསུམ་
པར་གྱུར་ཏེ།རྐང་པ་དང་ལག་པ་གཅིག་གིས་རྒྱ་མཚོར་ཉུལ།
གཅིག་ནི་རི་དང་སའི་ཁོངས་སུ་ཉུལ།གཅིག་ནི་ནམ་མཁའི་ཁོངས་
སུ་ཉུལ་བའི་ཆོ་འཕྲུལ་བསྟན་ཏེ། གདོང་གསུམ་པོ་རེ་རེས་དཔའ་
བོ་ཆེན་པོ་བདག་གིས་ཅི་འགྱིད། ནམ་མཁའི་ལམ་ནས་ལྷའི་གནས་
སུ་འགྲོ་བར་བགྱིའོ། །ས་འོག་གི་ལམ་ནས་ལྷ་མིན་གྱི་གནས་སུ་འགྲོ་
བར་བགྱིའོ། །རྒྱ་མཚོའི་ལམ་ནས་ཀླུའི་གནས་སུ་འགྲོ་བར་བགྱིའོ། །
ཞེས་ཟེར་བ་ལ། དེ་དག་ལས་གང་འདོད་པ་ཞིག་སྨྲས་ན་འགྲུབ་
པར་འགྱུར་བ་ལས། སྒྲུབ་པ་པོ་བློ་རྟུལ་ཏེ། དེ་དག་མི་འཚལ་གྱིས།
བདག་ལ་རིན་པོ་ཆེའི་གཏེར་བྱིན་ཅིག་བྱས་པས། དེ་ན་རེ། འོ་ན་
རི་བོ་སྔོན་པོར་གཤེགས་འཚལ་ཟེར་ནས་སྐད་ཅིག་གིས་དེར་སླེབ་སྟེ།
རིན་པོ་ཆེའི་གཏེར་ཆེན་པོ་བསྟན་ནོ། །དེ་ཇི་སྲིད་འཚོའི་བར་དུ་
རྒྱལ་པོ་ཆེན་པོ་ལས་ཀྱང་ལོངས་སྤྱོད་ཆེ་བར་གྱུར་སྐད། །
ཡང་སྒྲོལ་མའི་སྒྲུབ་པ་པོ་ཞིག ཤིང་བིམ་པ་ལའི་རྩ་བ་ཞིག་ཏུ་
སྔགས་བཟླ་ཞིང་འདུག་པ། ལན་ཅིག་ཐོ་རངས་ཀྱི་དུས་ན། རང་གི་

མདུན་དུ་སྔོན་མེད་པའི་ལམ་སྲང་ཞིག་མཐོང་ངོ༌། །དེར་ཞུགས་ཏེ་
ཕྱིན་པ་ལས། ནམ་ཞིག་ན་ནགས་ཚལ་ཡིད་དུ་འོང་བའི་དབུས་སུ། ་
གསེར་གྱི་ཁང་པ་ཞིག་མཐོང་། དེར་ཞུགས་པས་གནོད་སྦྱིན་ན་ཌ་
ཀུ་བ་རའི་གཡོག་མོ་གནོད་སྦྱིན་མོ་ནག་མོ་ཞེས་བྱ་བ། རྒྱན་ཐམས་
ཅད་ཀྱིས་བརྒྱན་པ། ལུས་ཁ་དོག་མ་ངེས་པ་ཞིག་འདུག་སྟེ། དེ་ན་
རེ། སྒྲུབ་པ་པོ་ཚུར་བྱོན་བཅུད་ལེན་འདི་གསོལ་ཞིག་ཞེས་བུམ་པ་
བཅུད་ཀྱིས་གང་བ་ཞིག་བྱིན་ནོ། །ཟླ་བ་གཅིག་ཏུ་དེ་འཐུངས་པས་
སྐྱེ་འཆི་མེད་པའི་ལུས་སུ་གྱུར་ཏོ། །
ཡང་དགེ་བསྙེན་དད་པ་ཅན། སྒྲོལ་མ་ལ་ཡི་དམ་དུ་བྱེད་པ་
ཞིག་ལམ་དུ་ཕྱིན་པས་ཁབ་ལེན་གྱི་རལ་གྲི་ཞིག་རྙེད་དེ། སྒྲོལ་མའི་
སྔགས་བཟླ་བཞིན་དུ་ཕྱིན་པས་རལ་གྲི་ལས་དུ་བ་འཐུལ་ལོ། །ཡང་
བཟླས་པས་མེ་འབར་རོ། །དེ་ནས་དེ་ཡིད་ལ་ཇི་ལྟར་འདོད་པའི་
གནས་སུ་འགྲོ་ནུས་པར་གྱུར་ཏེ། ཉིན་རེ་བཞིན་དུ་ལྷ་ཀླུ་མི་མ་ཡིན་
ཐ་དད་པའི་གནས་སུ་སོང་སྟེ། དེ་དག་གི་ལོངས་སྤྱོད་ཀྱི་ཁྱད་པར་
སྣ་རེ་བླངས་ནས་དགེ་འདུན་ལ་འབུལ་བ་ཞིག་ཡོད་པ། ལོ་མང་པོ་
ཞིག་ན་དེ་ཉིད་ཀྱང་རིག་པ་འཛིན་པའི་གནས་སུ་སོང་ངོ་། །
་ཡང་དགེ་སློང་ཞིག་གིས་སྒྲོལ་མའི་ལྷ་ཁང་ཅིག་ལ་ལོ་གསུམ་
བསྐོར་བ་བྱས་པས། ཕྱག་གི་མཆོག་སྦྱིན་ལས་བཅུད་ལེན་འོ་མའི་
རྒྱུན་ལྟ་བུ་བབས་སོ། །དེ་འཐུངས་པས་རྒྱས་པ་མེད་པར་གྱུར་ཏེ།
ལོ་སུམ་བརྒྱའི་བར་དུ་འཚོ་ཞིང་ལོ་བཅུ་དྲུག་ཙམ་གྱི་ན་ཚོད་ལ་

གནས་སྐད། །
ཡང་དགེ་བསྙེན་ཞིག་གིས། སྒྲོལ་མའི་ལྷ་ཁང་ཞིག་ཏུ་གསོལ་བ་
འདེབས་ཀྱིན་བསྡད་པས། ནང་གཅིག་སྒྲོལ་མའི་སྐུ་བརྙན་གྱི་
ཞབས་ལ་ཕྱག་བཙལ་བས་ཞབས་འོག་ནས་རྡོའི་བུམ་པ་ཞིག་བྱུང་
ངོ༌། །བུམ་པ་དེའི་ནང་ནས་ཇི་ལྟར་འདོད་པའི་ལོངས་སྤྱོད་ཟད་
མེད་དུ་བྱུང་ནས། དགེ་སློང་ལྔ་བརྒྱ་རེའི་འཚོ་བ་སྦྱོར་བ་ལོ་སུམ་
ཅུའི་བར་དུ་བྱས་སོ། ། །
འཕགས་པ་ཀླུ་སྒྲུབ་སྐུ་འདས་ནས། རྒྱལ་པོ་དྷརྨ་པཱ་ལ་བྱུང་གི་བར་དུ་ཡང་སྒྲོལ་མ་ལ་བརྟེན་ཏེ་དངོས་གྲུབ་ཐོབ་པ་ལྔ་སྟོང་ཙམ་
བྱུང་སྟེ། འདི་སྐབས་ཀྱི་རྣམས་སྒྲོལ་མ་འབྱུང་བའི་རྒྱུད་ལ་བརྟེན་
ཏེ་གྲུབ་པ་ཐོབ་པ་ཁོ་ན་མང་གསུང་ངོ༌། །དེ་དག་སྒྲོལ་མའི་རྒྱུད་
འདི་སྔོན་ཇི་ལྟར་དར་བའི་ཚུལ་ལོ། །
བར་སྐབས་སུ་ཅུང་ཟད་ནུབ་པའི་ཚུལ་ནི། རྒྱལ་པོ་དྷརྨ་པཱ་
ལའི་སྐུ་ཚེའི་སྨད། དགེ་སློང་སྡེ་སྣོད་འཛིན་པ་འགའ་ཞིག་གིས་
བསྐུལ་ནས་ཡིན་ཡང་ཟེར། རྒྱལ་སར་འཁོད་མ་ཐག་པའི་སྐབས་
ཡིན་ཡང་ཟེར་ཏེ། སངས་རྒྱས་ཡེ་ཤེས་སྐུ་འདས་ནས་ཡིན་པར་
གསལ་བས་སྔ་མ་དག་གོ །གང་ལྟར་ཡང་ཉི་འོག་གི་རྒྱལ་ཁམས་ན་
གསང་སྔགས་ཀྱི་གླེགས་བམ་དང་། ཉན་བཤད་ཡོད་པའི་ས་ཐམས་
ཅད་དུ་བྱོན་ཏེ། ཤིན་ཏུ་ཞིབ་མོར་དཔྱད་ནས་རྒྱུད་ནས་མན་ངག་
སོ་སོའི་བཞུགས་ཚུལ་ཐམས་ཅད་མཁྱེན་པ་ན། དུས་ཀྱི་ཁྱད་པར་

གྱིས་སྔོན་བཞིན་དུ་གསང་སྔགས་གསང་སྟེ་སྤྱོད་པ་མི་འབྱུང་ཞིང་།
རྣལ་འབྱོར་ཆེན་པོའི་རྒྱུད་རྣམས་ཉན་བཤད་སྒོམ་གསུམ་འཇིག་
རྟེན་གྱི་མངོན་དུ་ཤིན་ཏུ་དར་བར་གྱུར་པར། འདུས་པ་ལ་སོགས་
པ་རྡོ་རྗེའི་ཚིག་གིས་རྒྱས་བཏབ་པ་འདི་རྣམས་རྒྱུ་ཆེར་ཤོད་ལ།
ཤིན་ཏུ་གསང་བ་འགལ་བའི་ཚིག་ཡོད་པ་འདི་རྣམས་ཕྱིན་ཆད་མ་
ཤོད་ཅིག་ཅེས་དྲིལ་བསྒྲགས་ཏེ། དཔལ་ཧེ་རུ་ཀའི་རྒྱུད་འགའ་ཤས་
དང་། ནག་པོ་ཆེན་པོ་དང་། སྒྲོལ་མ་འབྱུང་བ་དང་། ་གཏུམ་པོ་ཁྲོ་
བོ་དང་། གདན་བཞི་ལས་ཀྱི་ཕྲེང་བ་ལ་སོགས་པ་རྒྱུད་སྡེ་ཆེན་པོ་
འགའ་ཤས་དང་། གྲུབ་ཐོབ་རྣམས་ཀྱིས་སྤྱན་དྲངས་པའི་རྒྱུད་ཀྱི་
དུ མ་བུ་ཆུང་ངུ་ལྔ་བརྒྱ་ཙམ་མོ་ཡང་ཟེར། སྟོང་ཙམ་མོ་ཡང་ཟེར་ཏེ།
།
ཤིན་ཏུ་མང་པོ་ཡོད་པ་དེ་ཐམས་ཅད་ཀྱི་དཔེ་རྣམས་བསྡུས་ནས་
གསེར་གྱི་སྒྲོམ་ཆེན་པོ་བརྒྱད་དུ་བཅུག དེ་རྣམས་དངུལ་གྱི་སྣོད་དུ་
བཅུག་པ་སོགས་རིན་པོ་ཆེ་སྣ་བདུན་གྱི་སྣོད་དུ་བཅུག་སྟེ། དུར་
ཁྲོད་བསིལ་བ་ཚལ་དུ་སྦས་སོ། །དེའི་ཚེ་རེ་ཞིག་རྒྱུད་འདིའི་ཉན་
བཤད་ཀྱང་རྒྱུན་ཆད་སྐད།
ཕྱིས་དར་བའི་ཚུལ་ནི་སློབ་དཔོན་ཏིལླི་པ་གྲུབ་པ་མ་བརྙེས་
པའི་སྔོན་རོལ་ཞིག་ན། ་ཤར་ཕྱོགས་ཀྱི་གཙུག་ལག་ཁང་ཞིག་ཏུ་
བཞུགས་པའི་ཚེ། ཐུབ་པའི་དབང་པོའི་སྐུ་བརྙན་ཞིག་ཡོད་པའི་
ཁྲིའི་འོག་ནས་ཡང་དང་ཡང་དུ་འོད་འབྱུང་ཞིང་། དུས་དུས་སུ་
རོལ་མོའི་སྒྲ་འབྱུང་བ་གསན་ནོ། །དེས་ས་དྲུས་ཏེ་གཟིགས་པས་

སྒྲོལ་མའི་རྒྱུད་འདི་བྱུང་ནས། དུས་དེའི་ཚེ་ཞུ་བའི་ཡུལ་མ་རྙེད་དོ། །
ཕྱིས་དངོས་གྲུབ་བརྙེས་ནས་ནུབ་ཕྱོགས་ཨོ་རྒྱན་གྱི་ཡུལ་དུ་གཤེགས་
པ་ན། བུད་མེད་སྔོ་སངས་མཁའ་འགྲོའི་རྟགས་དང་ལྡན་པ་ཞིག་
འདུག་པ་ལ། རྒྱུད་ནས་བཤད་པའི་བརྡ་བསྟན་ཏེ་དེས་ཀྱང་
བརྡའི་ལན་བྱས་སོ། ་།དེར་གསོལ་བ་བཏབ་པས། དེ་ཉིད་ལྷ་མོ་
སྒྲོལ་མར་གྱུར་ཏེ་རྒྱུད་བྱིན་གྱིས་བརླབས་ཤིང་དབང་བསྐུར་རོ། །
དེས་ནི་སློབ་དཔོན་ན་རོ་པ་ལ་བཤད། དེས་ཌོམྦྷི་པ་དང་། ཀ་ན་
ཀ་ཤྲཱི་དང་། ཀནྡྷ་པ་དང་། ཐཀི་ན་ག་པ་རྣམས་ལ་བཤད། ཌོམྦྷི་
པ་ལ་ཀུ་ས་ལ་ཆུང་བས་ཞུས། དེ་ལ་ཨ་སེ་ཏ་གྷ་ནས་ཞུས། དེ་ལ་
ཙཱ་ན་མི་ཏྲས་གསན། དེ་ལ་གྲུབ་ཆེན་ཞི་བ་སྦས་པས་གསན། དེ་
ལ་བདག་གི་བླ་མ་གསུམ་གྱིས་གསན་ནོ། །ཡང་ཏིལླི་པ་ལ། ལཱི་ལ་
བཛྲས་ཞུས། དེ་ལ་ར་ཧུ་ལ་གུཔས་ཞུས། དེ་ལ་དཱི་པཾ་ཀཱ་ར་ཤྲཱི་ཛྙཱ་
ནས་ཞུས། དེ་ལ་མ་རྒྱ་མ་སིདྡྷིས་ཞུས། དེ་ལ་ཏཱ་ར་ཤྲཱི་མི་ཏྲས་ཞུས།
དེ་ནས་རིམ་པས་སངྒྷ་ཤྲཱི། རཏྣ་དྷུ་ཛ། ན་ཡ་ཀ་ཤྲཱི། དྷརྨ་ཤཱི། ཤཱཀྱ་
རཀྵི་ཏ། སུ་ཛཱ་ཏ། བུདྡྷ་ཤྲཱི་བྷ་དྲ། ཛྙཱ་ན་ར། ཛྙཱ་ན་སུ་ན། རཱ་ཏེ་
གུསྟ། དེས་སློབ་དཔོན་ཆེན་པོ་ཞི་བ་སྦས་པ་ལའོ། །ཡང་ཀནྡྷ་པ། །
པྲ་ཀ་བ། དྷུ་པི་རཱ་ཛ། ཧ་རེ་བྷཉྫ་པ། ཨ་སི་ཏ་གྷ་ན་རྣམས་ལས་
བརྒྱུད་ཀྱང་ཆོག ཡང་ཀ་ན་ཀ་ཤི། ལོ་ཀ་པྲདྷ། ཆོས་འབྱུང་ཞི་བ་
སོགས་ནས་བརྒྱུད་པའང་ཡོད་གསུང་། ཋཀྐི་ནག་པས། སློབ་
དཔོན་མནྡ་ར་པཱ་ལ་བཤད།་དེ་ལྟར་ན་བར་སྐབས་བརྒྱུད་པ་ཐ་

དད་པ་མང་པོར་དར་ལ། ་།ཕྱིས་ནི་གྲུབ་ཆེན་ཞི་བ་ཁོ་ན་ལ་
བཞུགས་པས་ད་ལྟ་དེ་ལས་རྒྱ་ཆེར་འཕེལ་བའོ། །
དེ་དག་གི་ནང་ནས་ལོ་རྒྱུས་གཞན་དུ་བཀོད་ཟིན་པ་རྣམས་
དང་དེ་དག་ཏུ་ཤེས་པར་བྱ་ལ། དེར་མ་འཁོད་པ་དག་བཤད་ན།
ཀ་ན་ཀ་ཤྲཱི་འདི་ནི་བལ་པོ་ཀ་ཤི་མིན་མ་ག་དྷ་ཉིད་དུ་སྐུ་འཁྲུངས་
ཤིང་། ཀུ་རུ་ཀུ་ལེའི་སྡེ་པ་ལས་རབ་ཏུ་བྱུང་བ། རྣམ་གནོན་ངང་
ཚུལ་གྱི་དགོན་པར་མདོ་སྔགས་རིག་གནས་ཐམས་ཅད་ལ་མཁས་
པར་སྦྱངས་ཏེ། བྷཾ་ག་ལར་པཎྜི་ཏ་དྷརྨ་མི་ཏྲ་ཞེས་བྱ་བ་ཞིག་ལ་
གསང་བ་འདུས་པའི་དབང་ནོས་ཏེ་ལོ་བདུན་དུ་སྒོམ་བཟླས་བྱས་
ཀྱང་མཚན་མ་བཟང་བ་ཙམ་ཡང་མ་བྱུང་སྟེ། སྒོམ་འཕྲོ་བཅད་ནས་
ཅི་བདེར་བཞུགས་པས། ནུབ་ཅིག་རྨི་ལོ་དུ་བུད་མེད་གཅིག་གིས་
དཔལ་ན་རོ་པའི་དྲུང་དུ་སོང་ཞེས་ལུང་བསྟན། དེ་ནས་ན་རོ་པ་ལ་
འཁོར་ལོ་སྡོམ་པའི་དབང་བསྐུར་ཞུས་པ་ཙམ་གྱིས་ཏིང་ངེ་འཛིན་
བཟང་པོ་རང་ཤུགས་སུ་སྐྱེས། ཟླ་བ་དྲུག་ཏུ་བསྒོམས་པས་འཁོར་
ལོ་སྡོམ་པའི་ཞལ་གཟིགས། སླར་ཡང་ན་རོ་པ་ཆེན་པོ་ལོ་བདུན་གྱི་
བར་དུ་བསྟེན་ཏེ། རྒྱུད་སྡེ་དཔག་ཏུ་མེད་པ་གསན། ་ཁྱད་པར་
འཁོར་ལོ་བདེ་མཆོག་དང་། གདན་བཞི་དང་། སྒྲོལ་མ་འབྱུང་
བའི་རྒྱུད་རྣམས་ལ་མཁས་པར་གྲགས། མ་ག་དྷཱར་རྒྱལ་པོ་ནི་ཡ་པཱ་
ལའི་སྐབས་དབང་ཕྱུག་གི་རྗེས་སུ་འབྲང་བ། ཁ་ས་མ་དེ་བ་ཞེས་པ་
དང་ནུས་པ་འགྲན་པས་མུ་སྟེགས་ཀྱིས་འདོམ་གང་ཙམ་གྱི་ནམ་
44

མཁའ་ལ་དཀྱིལ་འཁོར་བྲིས་ཤིང་བུམ་པ་བཞག་པ་ལ། སློབ་དཔོན་
གྱིས་ཡུངས་ཀར་གཏོར་བས་དཀྱིལ་འཁོར་ཞིག་ཅིང་བུམ་པ་ལྷུང་།
སློབ་དཔོན་གྱིས། སྒྲོལ་མའི་སྐུ་ཞིག་ཏ་ལ་གཅིག་ཙམ་གྱི་ནམ་མཁའ་
ལ་བཞག་པ། སློབ་དཔོན་ཉིད་ཀྱིས་མོ་བསྡུས་བར་དུ་མུ་སྟེགས་
རྣམས་ཀྱི་སྔགས་དང་མེ་མདའ་ལ་སོགས་པ་ཐབས་གང་གིས་ཀྱང་
ལྷུང་བར་མ་ནུས་པས། སློབ་དཔོན་རྒྱལ། རྒྱལ་པོས་བྲི་ཀ་མ་ལ་ཤཱི་
ལར་མ་རྒྱུད་འཆད་པ་པོའི་སློབ་དཔོན་དུ་སྤྱན་དྲངས་སོ། །འདིས་
སྒྲོལ་མའི་ཞལ་གཟིགས་ཤིང་། སྒྲོལ་མའི་རིག་སྔགས་ལ་བརྟེན་ནས་
ཕན་ཚུན་དབང་དུ་བསྡུ་བའི་ལས་སྦྱོར་མཛད་དེ། འཁྲུག་པ་ཆེན་པོ་
ལན་བརྒྱུད་སྣུམ་སྐད། ་
༤ཀནྡྷ་པ་ནི། ་སངས་རྒྱས་པའི་རྣལ་འབྱོར་པ་བློ་ཤིན་ཏུ་རྟུལ་བ་
ལྟར་སྣང་བ་ཞིག ཇོ་བོ་ན་རོ་པ་ལ། སྒྲོལ་མ་འབྱུང་བའི་དབང་དང་
བྱིན་རླབས་རྣམས་ཞུས། རྒྱུད་འདི་ལས་འབྱུང་བའི་ཧེ་རུ་ཀ་ལྷ་དགུ་
བསྒོམ་ཞིང་ལོ་བཅུ་གཉིས་བསྒྲུབས་པས། ཧེ་རུ་ཀ་དང་། སྒྲོལ་མ་
ཞལ་མཐོང་། དངོས་གྲུབ་ཐོབ་སྟེ། དཔག་ཚད་བརྒྱའི་ལམ་ཡང་
ཡུད་ཙམ་གྱིས་ཆོད་པར་བྱེད། དེ་སྐབས་གྲོང་ཁྱེར་ཌི་ལིར་སོག་པོའི་
རྒྱལ་པོ་ཞིག་ཡོད་པ་དེས་ཕོ་བྲང་ཆེན་པོ་གསར་དུ་བཅོས་པ་ན། །
སློབ་དཔོན་དེས་ཀྱང་བེམ་པོ་ཞིག་འཚེམ་གྱིན་དེ་དང་ཉེ་བར་
བཞུགས་སོ། །ཕོ་བྲང་ཟིན་པ་ན། བེམ་པོ་དེ་དུམ་བུར་དྲལ་ཞིང་
གཤགས་པ་ན། ཕོ་བྲང་དེ་ཡང་རྨངས་ནས་ཞིག་གོ དེ་ལྟར་ལན་

གསུམ་སོང་བས། རྒྱལ་པོ་དེས་ཀྱང་གཏམ་དེ་ཐོས་ཏེ། སློབ་དཔོན་
སྤྱན་དྲངས། ཞབས་ལ་ཕྱག་བཙལ། སློབ་དཔོན་གྱི་གསུང་ལས་བྱུང་
བའི་དམ་བཅའ་བཞི་བྱེད་པར་བྱས་པ། བཞི་ནི། སངས་རྒྱས་པའི་
ལྷ་ཁང་ལ་གནོད་པ་མི་བྱེད་པ་དང་། ཕོ་བྲང་ནང་ན་གནས་པ་
རྣམས་ཀྱིས་སྲོག་གཅོད་སྤོང་བ་དང་། ་རབ་ཏུ་བྱུང་བ་རྣམས་ལ་
མཆོད་པ་བྱེད་པ་དང་། ཉིན་རེ་བཞིན་དུ་སངས་རྒྱས་ཀྱི་མཚན་
ནས་བརྗོད་ཅིང་ཕྱག་འཚལ་བ་རྣམས་ཡིན་སྐད། ཀནྡྷ་རི་བེམ་
པོའི་མིང་སྟེ། དེ་ཕྱིན་ཆད་གྲུབ་ཐོབ་ཀནྡྷ་པར་གྲགས། ཡུན་རིང་དུ་
འགྲོ་དོན་མཛད། མཐར་སྐུ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། །
ཡང་ཋ་ཀ་ཀི་ན་ཀ་ནི་པ་ནི། ཋ་ཀ་ཀི་ཞེས་པ་གཡོ་སྒྱུའི་བྱ་བ་སྣ་
ཚོགས་པས་འཚོ་བ་སྒྲུབ་པའི་དོན་ཏེ། མཐའ་འཁོབ་ཀྱི་རིགས་
ངན་གཅིག་ཡིན་གསུང་། ན་ཀ་ན་ནི་ཚན་ཆེ་བའམ། སྟོབས་ཆེ་
བའི་དོན་ནོ། །ཋ་ཀ་ཀའི་རིགས་སུ་ལུས་སྟོབས་ཤིན་ཏུ་ཆེ་བས་
མཚན་ཡང་དེ་བཞིན་དུ་ཐོགས་པ་ཡིན་ནོ། །འདི་ཡང་རྣལ་འབྱོར་
པ་བྱས་ཏེ། མི་ཐུབ་ཟླ་བའི་སློབ་མ་ཞིག་ལ་དགྱེས་རྡོར་ཞུས་ནས།
ལྷོ་ཕྱོགས་ནི་ལ་བྱ་བའི་རི་ལ་ལོ་བཅོ་ལྔའི་བར་དུ་རྩེ་གཅིག་ཏུ་
བསྒོམས་ཀྱང་རྟགས་གང་ཡང་མ་བྱུང་བས། སྐྱེ་བ་གཞན་དུ་འགྲུབ་
པར་སྨོན་ལམ་བཏབ་སྟེ། གཡང་ས་ཆེན་པོ་ཞིག་ལ་མཆོངས་སོ། །
དེར་ལུས་ཀྱང་མ་སྣད། ནམ་མཁའ་ལས་ཀྱང་སྒྲ་བྱུང་སྟེ། ཁྱོད་ན་

རོ་པས་རྗེས་སུ་འཛིན་པར་འགྱུར་རོ། །ཞེས་སོ། །དེ་ནས་ན་རོ་པའི་
ཞབས་བསྟེན་ཏེ། དགྱེས་པ་རྡོ་རྗེའི་དབང་བསྐུར་བར་གསོལ་བ་
བཏབ་པས། ཁྱོད་ཀྱིས་དགྱེས་པ་རྡོ་རྗེ་མི་འགྲུབ། ་བདེ་མཆོག་
འཁོར་ལོ་སྒོམ་དགོས་པས་བདེ་མཆོག་གི་དབང་བསྐུར་དགོས་
གསུང་། ཇོ་བོ་ན་རོ་པ་ལ་ནི། བདེ་མཆོག་འཁོར་ལོ་ཞུ་བ་ནི་ཤིན་
ཏུ་དཀའ་སྟེ། དཀྱིལ་འཁོར་གཞན་རྣམས་ལས་བརྒྱད་འགྱུར་གྱིས་
ལྷག་པའི་ཡོ་བྱད་དགོས་པས། དེ་སྐབས་བདག་ལ་ཡོ་བྱད་ཀྱང་མེད་
ཅིང་བློ་གྲོས་རྟུལ་བས་རྒྱུད་རྒྱ་ཆེན་པོ་གསར་དུ་ཉན་པའི་ནུས་པ་
མེད་ཞུས་པས། སྒྲོལ་མའི་དབང་བསྐུར་ཞིང་རྒྱུད་ཀྱང་གནང་ལ།
བདེ་མཆོག་ཡབ་ཡུམ་གོ་ཟློག་གི་གདམས་ངག་ཐམས་ཅད་རྫོགས་
པར་གནང་བ་རྩེ་གཅིག་ཏུ་བསྒོམས་པས་མཆོག་གི་དངོས་གྲུབ་ཐོབ་
སྟེ། ན་རོ་པ་ཚོགས་ཀྱི་མཆོད་པ་རྒྱ་ཆེན་པོའི་གྲལ་དབུ་ལ་བཞུགས་
པའི་དྲུང་དུ། ཕྱག་འཚལ་དུ་འོངས་ཏེ། ལུས་ལས་མེ་འབར་བ་
དང་། ས་གཡོ་བ་ལ་སོགས་པའི་ཆོ་འཕྲུལ་དུ་མ་བསྟན་ཏེ་མི་སྣང་
བར་གྱུར་ཏོ། །དེ་སྐབས་འགྲོ་དོན་མཛད་པ་མ་བྱུང་བས། ན་རོ་
པའི་སློབ་མ་གྲུབ་ཐོབ་བཞིའི་གྲངས་སུ་མ་བགྲངས་ལ། ཕྱིས་ཨ་བྷ་
ཡ་ཀ་རའི་སློབ་མ་མནྡ་ར་པཱ་ལ་ཞེས་བྱ་བ་རྣལ་འབྱོར་པ་ཤིན་ཏུ་
བཟང་བ་ཞིག་ཡོད་པ་ལ། ཟླ་གཅིག་ཙམ་དུ་སྐུ་དངོས་སུ་བསྟན་
ནས། སྒྲོལ་མའི་དབང་བསྐུར་བ་དང་། རྒྱུད་བཤད་མན་ངག་
རྣམས་ཀྱང་གནང་ནས། དེས་ཀྱང་བརྩོན་པར་བསྒོམས་པས་ཟླ་བ་

དྲུག་ན་དངོས་གྲུབ་ཐོབ་སྟེ་མཐར་ཀླུའི་གནས་སུ་སོང་སྐད། དེ་ལ་
ཡང་སློབ་མ་བཞི་ཙམ་ཡོད་ཅིང་། བརྒྱུད་པའང་གཉིས་གསུམ་དུ་
རྒྱུད་འདི་ཉན་བཤད་སོགས་བྱུང་འདུག་ཀྱང་། ལོ་རྒྱུས་རྒྱས་པར་
མ་ཐོས་གསུང་ངོ༌། །
ལི་ལ་བཛྲ་ནི་རྒྱལ་རིགས་ཞིག་ཡིན་ལ། བྱ་བ་ཞིག་ལ་མ་ག་
དྷར་ཕྱིན་ནས། ལམ་དུ་ཤིང་དྲུང་ཞིག་ན་རྣལ་འབྱོར་པ་ཞིག་འདུག་
པ་མཐོང་བས་མཆོག་ཏུ་དད་དེ། ཞབས་ལ་ཕྱག་བྱས་སོ། །སླར་
ཡང་ཡུལ་དུ་ལྡོག་བའི་ཚེ། རང་གི་བུད་མེད་དེ་མི་གཞན་དང་འདྲེ་
བ་སོགས་ཀྱིས་སེམས་ལ་གནོད་པར་གྱུར་ནས་ཡང་མ་ག་དྷར་ཆོས་
ལ་འོངས་པས། ཤིང་དྲུང་དེར་སྔར་གྱི་གྲུབ་ཐོབ་དེ་ཉིད་དང་
མཇལ་བ། གྲུབ་ཐོབ་དེ་ནི་ཏིལླི་པ་ཆེན་པོའོ། །དེར་ཏིལླི་པས་རྒྱུད་
བྱིན་གྱིས་བརླབས་ནས་དབང་བསྐུར་ཞིང་གདམས་ངག་བསྟན་པས་
རིང་པོར་མི་ཐོགས་པར་གྲུབ་པ་བརྙེས་ཏེ། གླིང་བུ་འབུད་ཅིང་སྨོན་
པའི་སྤྱོད་པས་སེམས་ཅན་གྱི་དོན་བྱེད་པ་ཞིག་ཡོད་སྐད། འདིའི་
ལོ་རྒྱུས་རྒྱས་པ་མི་གསུང་ངོ༌། །དཱི་པཾ་ཀཱ་རའི་ལོ་རྒྱུས་ནི་གྲགས་ཆེ་
བས་གཞན་དུ་ཤེས་སོ། །
མ་དྷ་མ་སིདྡྷི་ནི། ཇོ་བོ་རྗེའི་སློབ་མ་ཞིག་སྟེ། སྒྲ་ཚད་དང་
མདོའི་ལུགས་ལ་མཁས། འདིས་གསང་སྔགས་གཞན་མི་མཁྱེན།
སྒྲོལ་མའི་རྒྱུད་འདི་ཁོ་ན་ལ་མཁས། ནུས་པའང་ཐོན་ཏེ། རྒྱ་གར་
ཤར་ཕྱོགས་ཀྱི་ཆུ་བོ་གངྒཱ་ལ་གཤེགས་ཀྱང་ཐང་ལ་འགྲོ་བ་བཞིན་
4་

ཐོགས་པ་མེད་པ། དུག་སྦྲུལ་དང་སྟག་ལ་སོགས་པ་ལ་བཀའ་བསྒོ་
བར་ནུས་པ་ཞིག་གོ ། །
ཏཱ་ར་བི་ནི། རྩོད་པ་སྨྲ་བའི་ཁྱུ་མཆོག་སྟེ། མ་ག་དྷར་མུ་སྟེགས་
ཀྱི་རྩོད་པ་ལས་ལན་གསུམ་དུ་རྒྱལ། ལྷོ་ཕྱོགས་ཀྱི་ཡུལ་དུ་ཉན་ཐོས་
རྣམས་ཀྱི་རྩོད་པ་བཟློག་པ་དང༌། ཁ་ཆེའི་ཡུལ་དུ་ཕྱི་ནང་གི་པཎྜི་ཏ་
ཐམས་ཅད་རྩོད་པས་ཟིལ་གྱིས་མནན་སྐད། ཁ་ཆེའི་རྒྱལ་པོའི་བླ་
མར་གྱུར། ཡུལ་ག་ཇ་ནིའི་རྒྱལ་པོ་སྒྲོལ་མའི་རིག་སྔགས་ཀྱིས་
དབང་དུ་བསྡུས་ཏེ། སངས་རྒྱས་པ་ལ་བཅུག་གོ སངྒྷ་ཤྲཱི་ནས། དྷརྨ་
ཤཱིའི་བར་གྱི་ལོ་རྒྱུས་མི་གསུང་། །
ཤཱཀྱ་རཀྵི་ཏ་ནི། སིང་ག་ལའི་ཡུལ་དུ་འཁྲུངས་ཤིང་། དང་པོ་
ཉན་ཐོས་སེནྡྷ་པ་ཡིན་ཅིང་། དེའི་རིང་ལུགས་ལ་ཤིན་ཏུ་མཁས་པ་
ཞིག་སྟེ། ར་ཁང་གི་ཡུལ་གྲུའི་ཆར་གཏོགས་པ་ཧ་རི་པུཉྩ་གསེར་གྱི་
གྲོང་སྟེ་དེའི་སློབ་དཔོན་དྷརྨ་ཤཱི་ལ། ཤེས་རབ་ཀྱི་ཕ་རོལ་ཏུ་ཕྱིན་པ་
དང་། སྔགས་ཀྱི་ཆོས་མང་དུ་གསན། ཁྱད་པར་དུ་དགྱེས་པ་རྡོ་རྗེ།
བདེ་མཆོག་འཁོར་ལོ། སྒྲོལ་མ་འབྱུང་བ་ནག་པོ་ཆེན་པོའི་རྒྱུད་དེ་
བཞི་པོ་དེ་དག་ཕལ་ཆེར་ལ་མཁས་པ། ཧེ་རུ་ཀའི་ཞལ་གཟིགས་
ཤིང་། སྒྲོལ་མའི་རིག་སྔགས་ལ་བརྟེན་ནས་ནག་པོ་ཆེན་པོ་དབང་
དུ་བསྡུས་ཏེ། དགེ་བསྙེན་ནག་པོའི་གཟུགས་ཀྱིས་ཇི་ལྟར་བཞེད་
པའི་དངོས་པོ་རྣམས་དཔག་ཚད་བརྒྱའི་ཕ་རོལ་ནས་འགུགས་པ་
ཞིག་ཡོད་སྐད། ཙིག་ལ་རཱ་ཛཱ་ཞེས་བྱ་བ་རྒྱལ་པོ་ཞིག་གིས་ཧ་རི་
རྩ གས་

པུཉྫར་གྲོང་ཁྱེར་དང་ལྷ་ཁང་རྣམས་འཇོམས་པའི་ཕྱིར་དམག་
འདྲེན་པར་བརྩམས་པ་ན། ནག་པོ་ཆེན་པོའི་ཕྱག་མཚན་རྩེ་གསུམ་
འཕངས་པ་ཟླ་བ་ཙམ་གྱིས་བགྲོད་དགོས་པའི་ཕ་རོལ་ཡིན་ནའང་།
རྒྱལ་པོའི་ཕོ་བྲང་གི་སྟེང་དུ་ཏྲི་ཤུ་ལ་སླེབ་ཏེ་ཕོ་བྲང་ཞིག་གོ དེ་
ལྟར་ནུས་མཐུ་དང་ལྡན་པར་གྲགས། །
སུ་ཛཱ་ཏ་ནི་ཡུལ་ཀསྤྲོ་ཛའི་གཙུག་ལག་ཁང་དཎྜ་པུ་རིའི་མཁན་
པོ་སྟེ། རྒྱལ་རིགས་ལས་རབ་ཏུ་བྱུང་བ་ཡིན་ནོ། །བུདྡྷ་ཤྲཱི་བྷ་དྲ་དང་།
ཛྷཱན་རཏྣ་གཉིས་ཀྱང་ཡུལ་དེ་ཉིད་དུ་བྱོན་པའོ། །ཛྷཱན་སྤྱན་ནི་ཡུལ་
དེར་འཁྲུངས་ཤིང་། མཁན་པོ་ཛྙཱ་ན་རཏྣ་ལས་རབ་ཏུ་བྱུང་བ། །
གསང་སྔགས་ཕྱི་ནང་གི་རྒྱུད་མང་དུ་མཁྱེན་པ། ཁྱད་པར་སྒྲོལ་མའི་
རྒྱུད་ལ་མཁས་ཤིང་ནུས་པ་བརྙེས་པ། ་སྐུ་ཚེའི་སྨད་ལ་བལ་པོའི་
ཡུལ་དུ་བཞུགས་ཤིང་། རྣལ་འབྱོར་པའི་སྤྱོད་པ་མཛད། ཕྱག་རྒྱུ་
པདྨ་ཅན་ལས་དངོས་གྲུབ་ཐོབ་པ། འབྲས་བྲེ་གང་དང་། ཆང་
བུམ་པ་གཅིག་གིས་སྔགས་བཙུན་སྟོང་ཕྲག་གཉིས་ཙམ་ལ་འཁོར་
ལོའི་མཆོད་པ་ཤིན་ཏུ་རྒྱས་པར་མཛད་པ་སོགས་ངོ་མཚར་བའི་༌༌་
རྟགས་མང་པོ་ཅན་ཞིག་གོ ། ་
སློབ་དཔོན་རཱ་ཏི་གུཔས། སྒྲོལ་མའི་རྒྱུད་དང་། ནག་པོ་ཆེན་
པོའི་རྒྱུད་དང་། བདེ་མཆོག་སྡོམ་པ་འབྱུང་བ་དང་། ཀུ་རུ་ཀུལླེའི་
རྟོག་པ་ལ་སོགས་པ་སྔགས་ཀྱི་རྒྱུད་སྡེ་འགའ་ཤས་ཀྱི་དབང་རྒྱུད་
འཚོལ་བར་བལ་པོའི་ཡུལ་དུ་ཕེབས་ཏེ། ཛྙཱ་ན་སཱུ་ན་དང་། ཛཱ་བ་

སྐྱ་ན་དང་། ཤྲཱི་ཏ་ནུ་པཱ་ལ། གིཏྟི་པཱ་ལ་རྣམས་ལས་རྒྱུད་སྡེ་མང་
དུ་གསན་པ་ལས། རྒྱུད་འདི་ནི་སློབ་དཔོན་ཛྙཱ་ན་སྱ་ན་ལ་གསན་
པ་ཡིན་ནོ། །་
་
ཡང་གྲུབ་ཐོབ་བྲི་ཀ་པ་ནི། གྲུབ་ཐོབ་ཀནྡྷ་པ་ལས་དབང་དང་
མན་ངག་ཐམས་ཅད་ཐོབ་ནས།ཡུན་རིང་དུ་སྒྲུབ་པ་མཛད་ཅིང་།
མཐར་སྤྲི་ཀའི་མེ་ཏོག་གི་ཚལ་ཞིག་ཏུ་དཀྱིལ་འཁོར་བཞེངས་ནས།
སྒྲུབ་པ་བྱས་པས་མེ་ཏོག་གཅིག་ཟླ་བ་བཅུ་གཉིས་ཀྱི་བར་དུ་མི་
རྙིངས་ཤིང་། དེའི་མཐར་ནུབ་གཅིག་མེ་ཏོག་ལ་མེ་འབར་རོ། །དེ་
གསོལ་བ་ཙམ་གྱིས་ཐུན་མོང་གི་དངོས་གྲུབ་ཐོབ་སྟེ། ས་འོག་ལ་
ཐོགས་མེད་དུ་བགྲོད་པ་ཞིག་གོ །།
དྷུ་པི་ར་ཛ་ནི། ཁྲུས་མཁན་གྱི་རིགས་ལས་གྲུབ་པ་ཐོབ་པ་ཞིག་
ཡིན་གསུང་། ཧ་རི་བྷཉྫ་བའི་ལོ་རྒྱུས་མི་གསུང་། ལོ་ཀ་དཱ་པ་ནི།
རྒྱལ་རིགས་ཀྱི་པཎྜི་ཏ་ཞིག་སྟེ། ཀ་ན་ཀ་ཤཱི་ལ་རྩ་བའི་བླ་མར་མཛད།
གསང་སྔགས་ཀྱི་ཆོས་ནི་སྒྲོལ་མ་འབྱུང་བའི་ཆོས་སྐོར་ཁོ་ན་ལ་
ལེགས་པར་སྦྱངས་པ་ཞིག་ཡིན་ལ། ་ཡུལ་གུ་ཛི་ར་ཐ་ན་སྐྱེད་ཚལ་
སྟོང་པ་ཞིག་ཏུ་གནས་གཞི་བྱས་ནས། ལོ་དྲུག་ཙམ་དུ་སྔགས་
འཆང་མོ་ཞིག་གིས་སྒྲུབ་གྲོགས་བྱས་ཏེ། སྒྲོལ་མའི་བསྐྱེད་རྫོགས་
ཁོ་ན་བསྒོམ་པས། མཁའ་འགྲོ་མས་ལུང་བསྟན་པ་ཐོབ་ནས། རིག་
མོ་བཅུ་གཉིས་ལ་བརྟེན་ནས་རིག་པའི་བརྟུལ་ཞུགས་ཟླ་བ་དྲུག་བྱས་
པས་འདོད་པའི་དངོས་གྲུབ་བརྙེས་ཏེ། གནས་དེ་ཉིད་དུ་བཞུགས་

པ་ལས། – ལན་ཅིག་ཡུལ་དེའི་རྒྱལ་པོ་གར་ལོག་གིས་རང་གི་ཡུལ་
ལྗོངས་བལྟར་འོངས་པའི་ཚེ། སློབ་དཔོན་གྱི་གནས་དེ་ཉམས་
དགུའི་བར་མཐོང་ནས། འདི་ན་སུ་ཞིག་གནས་ཞེས་དྲིས་པ་ན།
འདི་ན་སངས་རྒྱས་པའི་ཁྱིམ་བཙུན་ཞིག་ཡོད་དོ་ཞེས་རྒྱལ་པོའི་༌་
གཡོག་རྣམས་ཀྱིས་སྨྲས་སོ། ། དེ་ནས་རྒྱལ་པོས་གནས་དེ་འཕྲོག་
པར་བརྩམས་པ་ན། སྐད་ཅིག་ལ་དེའི་ཕྱི་ནང་ཐམས་ཅད་མེར་
འབར་ཏེ། རྒྱལ་པོ་འཁོར་བཅས་ཀྱང་ཚིག་ལ་ཁད་པར་སོང་ངོ་། །
དེར་སློབ་དཔོན་གྲུབ་པ་ཐོབ་པར་ཤེས་ནས། གསོལ་བ་བཏབ་པས་
མེ་ཞིའོ། །དེ་ནས་སློབ་དཔོན་ན་རེ། རྒྱལ་པོ་ཁྱོད་ཀྱིས་སངས་
རྒྱས་པ་མཆོད་པར་བྱེད་ན་ལེགས། མི་བྱེད་ན་ད་ལྟ་ཉིད་དུ་བརླག་
པར་བྱའོ་གསུང་། རིགས་བརྒྱུད་དང་བཅས་པས་སངས་རྒྱས་པ་
མཆོད་པར་མནའ་བོར་རོ། །དེ་ཕྱིན་ནས་ད་ལྟའི་བར་དུ་ཡང་ཡུལ་
འདིའི་རྒྱལ་པོ་ནི་རུས་གར་ལོག་ཡིན་ཡང་སངས་རྒྱས་པ་ལ་གཙོ་
བོར་མཆོད་པར་བྱེད་པ་ཡིན་ནོ། །དེ་གོང་ཡུལ་དེ་ན་སངས་རྒྱས་
པ་ཉུང་ངུ་ལས་མེད་པ་ལ། རྒྱལ་པོ་དེ་ཉིད་ཀྱིས་ཀྱང་གཙུག་ལག་
ཁང་བརྒྱད་བཞེངས་སོ། །དེ་ནས་བརྩམས་ཏེ་རིམ་པས་ད་ལྟའི་
བར་དུ་ཡང་སངས་རྒྱས་ཀྱི་བསྟན་པ་དར་བར་ཡོད་དོ། །དེར་རྒྱལ་
པོ་དེ་སངས་རྒྱས་ལ་དད་པར་གྱུར་པའི་ཚེ། ཀླ་ཀློའི་སྟོན་པ་ཀཱ་ཛི་
རྣམས་ཀྱིས་སློབ་དཔོན་གྱི་གནས་ལ་མེ་བཏང་བས། སློབ་དཔོན་
གྱིས་ཀྱང་དེ་རྣམས་ཉིད་ལ་ལྟ་སྟངས་མཛད་པས་ཐམས་ཅད་རེངས་

ཤིང་དྲན་མེད་དུ་གྱུར། ཞག་གསུམ་གྱི་བར་དུ་མ་གསོས་པ་ལས།
དེ་རྣམས་ཀྱི་ཉེ་དུས་གསོལ་བ་བཏབ་པ་ལས། དྲིལ་བུ་འཁྲོལ་བའི་
སྒྲས་སླར་གསོས། ། དེ་རྣམས་རྒྱལ་པོའི་ཆད་པས་འཇིགས་པས་རང་
གི་ཡུལ་ནུབ་ཕྱོགས་ཐག་རིང་པོར་བྲོས་ཏེ་སོང་ངོ༌། །ཀླ་ཀློའི་
གནས་གཞི་མ་སི་ཏ་ཐམས་ཅད་སློབ་དཔོན་གྱིས་ཡུངས་ཀར་གཏོར་
བ་ཁོ་ནས་ཞིག་སྟེ། དེ་དག་གི་ཤུལ་དུ་ཡང་སངས་རྒྱས་ཀྱི་མཆོད་
རྟེན་རེ་བཞེངས། སྒྲོལ་མའི་ལྷ་ཁང་བརྒྱ་རྩ་བཞེངས་སོ། །རྒྱལ་པོ་
པདྨ་གར་དབང་དབུགས་དབྱུང་བའི་དཀྱིལ་འཁོར་དུ་དབང་བསྐུར་
རོ། །གསང་སྔགས་ཀྱི་ལྷ་ཁང་ཞིག་ཀྱང་བཞེངས། སྔོན་རྒྱལ་པོ་
དེའི་མངའ་འོག་ན་བྲམ་ཟེ་དང་མུ་སྟེགས་མང་ཞིང་རྒྱལ་པོའི་མཆོད་
གནས་གྱི་གཙོ་བོ་གར་ལོག་ཀཱ་ཛི་རྣམས་ཀྱིས་བྱེད་པས་ཀླ་ཀློའི་གྲུབ་
མཐའ་འཛིན་པ་སྟོང་ཙམ་ཡོད། སངས་རྒྱས་པའི་རབ་ཏུ་བྱུང་བ་ཉི་
ཤུ་ཙམ་ལས་མེད་པ་ལ་སློབ་དཔོན་དེ་ཉིད་ཀྱི་སྐུ་རིང་ཉིད་ལ་ཀླ་ཀློ་པ་
ཐམས་ཅད་ནུབ་ཅིང་རྒྱལ་པོས་སངས་རྒྱས་པའི་སློབ་དཔོན་མང་པོ་
སྤྱན་དྲངས་པ་ལ་བརྟེན་ནས་དགེ་སློང་རང་ཡང་སྟོང་ཕྲག་གཉིས་
ཙམ་འཕེལ་སྐད། ལན་ཅིག་ཡུལ་དེར་མུ་གེ་ཆེན་པོ་བྱུང་བ་ལ་སློབ་
དཔོན་གྱིས་ས་འོག་ནས་འབྲུའི་གཏེར་ཆེན་པོ་བྱུང་ནས། ཡུལ་གྱི་མི་
ཐམས་ཅད་ལ་འབྲུ་ཁལ་བརྒྱ་བརྒྱ་བྱིན་ཅིང་། ཀླུ་དང་གནོད་སྦྱིན་
རྣམས་ལས་བླངས་ཏེ་དབུལ་འཕོངས་ཐམས་ཅད་ལ་མུ་ཏིག་གི་དོ་
ཤལ་རེ་རེ་དང༌། ཉིན་རེ་བཞིན་དུ་ཏོ་ལ་རེའི་རིན་ཐང་གི་ཁ་ཟས་

སྦྱིན་པ་ལོ་གསུམ་གྱི་བར་དུ་མཛད། མཐར་འགྲོ་ལྡིང་དང་ཉེ་བའི་
གླིང་ཞིག་ན། ཁྱེའུ་ཤི་བའི་ལུས་མཚན་དང་ལྡན་པ་ཞིག་ཡོད་པས་
དེ་ལ་གྲོང་འཇུག་མཛད་དེ། སྐུ་ལུས་སྔ་མ་དེ་བྱིན་གྱིས་བརླབས་
ནས་མི་རུལ་བར་མཆོད་རྟེན་སྒོ་ཅན་ཅིག་གི་ནང་དུ་བཞུགས་སོ། །
འགྲོ་ལྡིང་དུ་ཡང་སྤྲོས་བཅས་ཀྱི་སྤྱོད་པ་མཛད་པ་ཞིག་བྱུང་ལ།
སློབ་མ་བུད་མེད་བརྒྱད་རྒ་ཤི་མེད་པའི་ལུས་སུ་གྱུར་ཏེ། སྐུ་ལུས་སྔ་
མ་དེ་ལ་མཆོད་པ་བྱེད་ཅིང་ཡོད་པ་ལས། ལོ་དྲུག་ཅུ་ནས་དེ་ཉིད་
སླར་ཡང་སྐུ་ལུས་སྔ་མ་ཉིད་ལ་ཞུགས་ཏེ། དེར་ཡང་ལོ་བཅུ་ཙམ་དུ་
སྐལ་ལྡན་གྱི་སེམས་ཅན་འགའ་ཞིག་གི་དོན་མཛད་དོ། །སླར་ཡང་
མི་ལོ་གསུམ་གསུམ་དུ་སྐུ་ལུས་ཕན་ཚུན་དུ་འཕོ་བ་ལན་དྲུག་ཙམ་
མཛད་ནས། སྐུ་ལུས་གཉིས་རིག་མའི་འཁོར་ཚོགས་དང་བཅས་པ་
མི་སྣང་བར་གྱུར་ཏོ། །
སློབ་དཔོན་འདི་ལ་ཏཱ་ར་ཤྲཱི་མི་ཏྲ་དང་། ཆོས་འབྱུང་ཞི་བ་
གཉིས་ཀྱིས་རྒྱུད་འདི་གསན། ཆོས་འབྱུང་ཞི་བ་ནི། རྩོད་དུས་ཀྱི་
ཐམས་ཅད་མཁྱེན་པར་གྲགས་ཞེས་ཉི་མ་དཔལ་གྱིས་བཤད་ཀྱང་། །
ལོ་རྒྱུས་མི་གསུང་། དེ་ལ་སངྒྷ་ཤྲཱིས་ཞུས་པར་བྱས་ཀྱང་ཆོག་གསུང་།
གྲུབ་པའི་སློབ་དཔོན་ལོ་ཀ་པྲ་དྷས་སྒྲུབ་ཐབས་དང་། རྒྱུད་ཀྱི་
བསྡུས་པའི་དོན་དང་། རྫོགས་རིམ་དང་། དབང་གི་ཆོ་ག་དང་།
སྦྱིན་བསྲེག་རྣམས་མཛད་ཅིང་། མིའི་ཉི་མའི་འགྲེལ་པ་ཡང་འདིའི་
རྗེས་འབྲང་ངོ༌། །ཕྱིས་རྒྱུད་འདིའི་ཉན་བཤད་ཤིན་ཏུ་དཀོན་པ་ལ།

གྲུབ་ཆེན་ཞི་བའི་ཞབས་ཀྱིས་རྒྱ་ཆེར་དར་བར་མཛད་དེ། ཁོ་བོས་
ཀྱང་། ཞི་བའི་ཞབས་ཀྱི་མན་ངག་ཕྱིན་ཅི་མ་ལོག་པ་བླ་མའི་ཞལ་གྱི་
གདམས་པ་ཁོ་ནར་གྱུར་པ་དང་། འགྲེལ་པ་གཉིས་གཞུང་ཕྲན་
བརྒྱད་དང་བཅས་ལེགས་པར་མནོས་པས།་ཁ་བ་ཅན་གྱི་ཕྱོགས་
འདིར་སྔོན་ཆད་བདག་ཁོ་ནའི་བསོད་རྣམས་ཀྱི་སྐལ་བར་ཐོབ་བོ། །
མ་རྒྱུད་རྒྱལ་པོ་ཟབ་མོའི་མཐར་ཐུག་པ། །སྒྲོལ་མ་འབྱུང་བའི་རྒྱུད་
ཀྱི་བྱུང་ཁུངས་རྣམས། །བླ་མའི་གསུང་བཞིན་བཀོད་འདི་རྒྱལ་
ཁམས་པ། །ཏཱ་ར་ནཱ་ཐ་ཞེས་བྱས་སྦྱར་བ་ཡིན། །ཞེས་པ་རང་ལོ་
སུམ་ཅུ་པ་ལ་ཆོས་གྲྭ་གསེར་མདོག་ཅན་དུ་སྨྲས་པའོ། །དགེ་ལེགས་
འཕེལ། བཀྲ་ཤིས།

༄༅། །སྒྲོལ་མ་ཕྱག་འཚལ་ཉི་ཤུ་རྩ་གཅིག་གི་བསྟོད་པའི་
རྣམ་བཤད་གསལ་བའི་འོད་ཟེར་ཞེས་
བྱ་བ་བཞུགས་སོ།།
༄༅། །ན་མོ་བུདྡྷཱ་ཡ། བསྟོད་པ་འདི་ལ་དོན་གཉིས་ཏེ།
བསྟོད་པ་དངོས་དང་ཕན་ཡོན་ནོ། །དང་པོ་ལ་གསུམ་སྟེ། སྐུའི་རྣམ་
པས་ལོངས་སྐུའི་སྒོ་ནས་བསྟོད་པ་དང་། ཆོས་སྐུའི་སྒོ་ནས་བསྟོད་
པ་དང་། ཕྲིན་ལས་ཀྱི་སྒོ་ནས་བསྟོད་པའོ། །དང་པོ་ལ་གསུམ། །
མཚན་གྱི་སྒོ་ནས་ལོ་རྒྱུས་བསྟན་པ་དང་། སྐུའི་རྣམ་པ་དང་། རྒྱན་
དང་ཆ་ལུགས་སོ། །བར་མ་གཉིས་ལ། ཞི་བའི་སྐུའི་སྒོ་ནས་བསྟོད་
པ་དང༌། ཁྲོ་མོའི་སྐུའི་སྒོ་ནས་བསྟོད་པའོ། །དང་པོ་ལ་གསུམ།
འོད་ཟེར་གྱི་སྒོ་ནས་དང་། ཕྱག་མཚན་དང་ཡིད་ཅན་གྱི་སྒོ་ནས་
དང་། སངས་རྒྱས་དང་བྱང་ཆུབ་སེམས་དཔས་བསྐུར་བའི་སྒོ་ནས་
བསྟོད་པའོ། །ཁྲོ་མོའི་སྐུའི་སྒོ་ནས་བསྟོད་པ་ལ་གསུམ། མཐུའི་སྒོ་
ནས་དང་། འཇིག་རྟེན་པའི་ཆེན་པོ་རྣམས་ཀྱི་བསྟོད་པའི་སྒོ་ནས་
དང་། ཕྲིན་ལས་ཀྱི་སྒོ་ནས་བསྟོད་པའོ། །དེ་ལ་གཉིས། ཐུན་མོང་
གི་ཕྲིན་ལས་དང་། ཐུན་མོང་མ་ཡིན་པའི་སྒོ་ནས་བསྟོད་པའོ། །
རྒྱན་དང་ཆ་ལུགས་ཀྱི་སྒོ་ནས་བསྟོད་པ་ལ་བཞི། ཞི་བའི་ཆ་ལུགས་
ཀྱི་སྒོ་ནས་དང་། དྲག་པོའི་ཆ་ལུགས་ཀྱི་སྒོ་ནས་དང་། ཐུན་མོང་གི་
དབུ་རྒྱན་གྱི་སྒོ་ནས་དང་། དྲག་པོའི་ཆ་ལུགས་ཀྱི་སྒོ་ནས་བསྟོད་

པའོ། །དང་པོ་ལ་གཉིས། ཕྱག་མཚན་དང་དབུ་རྒྱན་ནོ། །དྲག་པོའི་
འོག་མ་ལ་གསུམ། འོད་ཟེར་དང་། བཞུགས་ཚུལ་དང་། ཕྱག་
མཚན་གྱི་སྒོ་ནས་བསྟོད་པའོ། །སྤྱི་དོན་གསུམ་པ་ཕྲིན་ལས་ཀྱི་སྒོ་
ནས་བསྟོད་པ་ལ་དྲུག གསང་སྔགས་ཀྱི་སྒོ་ནས་དང༌། དབང་གི་
སྒོ་ནས་དང་། དུག་ཞི་བའི་སྒོ་ནས་དང་། བར་ཆད་སེལ་བའི་སྒོ་
ནས་དང་། རིམས་ནད་སེལ་བའི་སྒོ་ནས་དང་། མི་མཐུན་པ་སེལ་
བའི་སྒོ་ནས་བསྟོད་པའོ། །སྤྱི་དོན་གཉིས་པ་ཕན་ཡོན་ལ་བཞི། །
བསམ་པའི་ཁྱད་པར་དང་། དུས་ཀྱི་ཁྱད་པར་དང་། ཕན་ཡོན་
དངོས་རྒྱས་པར་བཤད་པ་དང་། གྲངས་ཀྱི་སྒོ་ནས་ཕན་ཡོན་བསྡུས་
ཏེ་རྒྱས་པར་བཤད་པའོ། །དགེ་བསྙེན་གྲགས་པ་རྒྱལ་མཚན་གྱིས་
སྦྱར་བའོ། ། ་
ཨོ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་
འཚལ་སྒྲོལ་མ་ནི་འཁོར་བའི་དུ་ཁ་ལས་སྒྲོལ་མ། མྱུར་མ་ནི་སེམས་
ཅན་གྱི་དོན་ལ་མྱུར་མ། དཔའ་མོ་ནི་ཉོན་མོངས་པ་འཇོམས་པས་
དཔའ་མོ། སྤྱན་ནི་སྐད་ཅིག་གློག་དང་འདྲ་མ། །ཞེས་པ་ནི། འོད་
གསལ་བའི་དཔེའོ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །
ཞེས་པ་ནི། འཇིག་རྟེན་གསུམ་གྱི་མགོན་པོ་སྤྱན་རས་གཟིགས། ཆུ་
སྐྱེས་ཞལ་གྱི་ཞེས་པ་ནི། དེའི་སྤྱན་ཆབ་ལས་བྱུང་བའི།པད་མའམ་
ཨུཏྤལ། གེ་སར་བྱེ་བ་ལས་ནི་བྱུང་མ། །ཞེས་པ་ནི། པདྨ་ཁ་བྱེ་བ་
ལས་སྒྲོལ་མ་བྱུང་བའོ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །ཞེས་
་

པ་ནི། འོད་དཀར་བའི་དཔེའོ། །གང་བ་ནི་ཉ་གང་བ་ལྟ་བུའོ། །
བརྒྱ་ནི་བརྩེགས་པའི་ཞལ་མ། །ཞེས་པ་ནི། ཟླ་བ་ཉ་གང་བ་དེ་ཡང་
བརྒྱ་ཕྲག་དུ་མ་སྤུངས་པ་ཙམ་གྱི་ཞལ་ལོ། །སྐར་མ་སྟོང་ཕྲག་ཚོགས་
པ་རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཞེས་པ་ནི།
དེ་གཉིས་འོད་ཟེར་དཔག་ཏུ་མེད་པ་འཕྲོ་བའི་དཔེའོ། །ཕྱག་འཚལ་
གསེར་སྔོ་ནི་ཁ་དོག་གསེར་བཙོ་མའི་འོད་ལྟར་གསལ་བའོ། །ཆུ་
ནས་སྐྱེས་ཀྱི་ཞེས་པ་ནི། ཕྱག་མཚན་པད་མའོ། །པདྨས་ཕྱག་ནི་རྣམ་
པར་བརྒྱན་མ། །ཞེས་པ་ནི། ཕྱག་གཡོན་ན་པདྨ་བསྣམས་པའོ། །
སྦྱིན་པ་ནི་སྦྱིན་པའི་ཕ་རོལ་ཏུ་ཕྱིན་པའོ། །བརྩོན་འགྲུས་ནི་བརྩོན་
འགྲུས་ཀྱི་ཕ་རོལ་ཏུ་ཕྱིན་པའོ། །དཀའ་ཐུབ་ནི་ཚུལ་ཁྲིམས། ཞི་བ་
ནི་ཉོན་མོངས་པ། བཟོད་པ་ནི་བཟོད་པའི་ཕ་རོལ་ཏུ་ཕྱིན་པའོ། ། ་
སམ་གཏན་ནི་བསམ་གཏན་གྱི་ཕ་རོལ་ཏུ་ཕྱིན་པའོ། །སྤྱོད་ཡུལ་
ཉིད་མ་ནི་ཤེས་རབ་སྟེ། ཕ་རོལ་ཏུ་ཕྱིན་པ་དྲུག་པོ་དེ་སྤྱད་པ་ལས་
སྒྲོལ་མའི་སྐུ་ཐོབ་སྟེ། དེ་མཚན་པ་ལས་ཨུཏྤལ་མཚོན་པའོ། །ཕྱག་
འཚལ་དེ་བཞིན་གཤེགས་པའི་གཙུག་ཏོར། །ཅེས་པ་ནི། དེ་བཞིན་
གཤེགས་པ་ཐམས་ཅད་ཀྱི་དབུའི་གཙུག་ཏོར་ལྟ་བུའོ། །མཐའ་ཡས་
རྣམ་པར་རྒྱལ་བ་སྤྱོད་མ། །ཞེས་པ་ནི། བདུད་དང་དགྲ་ལ་སོགས་
པ་ཕྱིར་རྒོལ་བ་ཐམས་ཅད་ལས་རྣམ་པར་རྒྱལ་བར་སྤྱོད་པའོ། །མ་
ལུས་ཕ་རོལ་ཕྱིན་པ་ཐོབ་པའི། །ཞེས་པ་ནི། ས་བཅུ་མ་ལུས་པའི་ངོ་
བོ་ཕ་རོལ་ཕྱིན་པ་བཅུ་ཐོབ་པའོ། །རྒྱལ་བའི་སྲས་ཀྱིས་ཤིན་ཏུ་

བརྟེན་མ། །ཞེས་པ་ནི། རྒྱལ་བའི་སྲས་ནི་བྱང་ཆུབ་སེམས་དཔའ་
ཐམས་ཅད་དོ། །ཤིན་ཏུ་བརྟེན་མ་ཞེས་པ་ནི། དེ་རྣམས་ཀྱིས་ཕུད་
དུ་ཁུར་བའོ། །ཕྱག་འཚལ་ཏུཏྟཱ་ར་ཧཱུཾ་ཡི་གེས། །ཞེས་པ་ནི། ཏུཏྟཱ་རེ་
ཧཱུྃ་ཞེས་སྔགས་སོ། །ཡི་གེ་ཞེས་པ་སྔགས་ཀྱི་ཡི་གེ་དེ་རྣམས་ཀྱི་མཐུ་
དང་འོད་ཟེར་གྱིས་སོ། །འདོད་དང་ཕྱོགས་དང་ནམ་མཁའ་གང་མ།།
ཞེས་པ་ནི་འདོད་ཁམས་དང་གཟུགས་ཁམས་དང་གཟུགས་མེད་ཀྱི་
ཁམས་གང་བའོ། །འཇིག་རྟེན་བདུན་པོ་ཞབས་ཀྱིས་མནན་ཏེ། །
ཞེས་པ་འདོད་ཁམས་ཀྱི་འགྲོ་བ་ལྔ་དང་། གཟུགས་ཁམས་དང་
དྲུག གཟུགས་མེད་ཁམས་དང་བདུན་མནན་པའོ། །ལུས་པ་མེད་
པར་འགུགས་པར་ནུས་མ། །ཞེས་པ་ནི། ལུས་པ་མེད་པ་ནི་སེམས་
ཅན་གྱི་དོན་མ་ལུས་པར་བྱེད་པའོ། །འགུགས་པར་ནུས་མ་ནི། རྒྱལ་
པོ་ལ་སོགས་དབང་དུ་སྡུད་ནུས་པའོ། །ཕྱག་འཚལ་བརྒྱ་བྱིན་མེ་ལྷ་
ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །ཞེས་པ་ནི།
ལྷའི་དབང་པོ་བརྒྱ་བྱིན་དང་། མེ་ལྷ་དང་ཚངས་པ་དང་། རླུང་ལྷ་
དང་། དེ་རྣམས་ཀྱི་བདག་པོར་གྱུར་པ་དབང་ཕྱུག་ཆེན་པོས་ཞབས་
ལ་མཆོད་པ་འབུལ་བའོ། འབྱུང་པོ་རོ་ལངས་དྲི་ཟ་རྣམས་དང་། །
གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཞེས་པ་ནི་འབྱུང་པོ་
ནི་ཚོགས་བདག་ལ་སོགས་པའོ། །རོ་ལངས་ནི་དབང་ཕྱུག་ཆེན་པོ་
ལ་སོགས་པའོ། །དྲི་ཟ་ནི་ཟུར་ཕུད་ལྔ་པ་ལ་སོགས་པའོ། །གནོན་
སྦྱིན་ནི་རྣམ་ཐོས་སྲས་ལ་སོགས་པའོ། །ཚོགས་ཀྱིས་ཞེས་པ་དེ་ལ་

སོགས་པ་ལྷ་སྲིན་སྡེ་བརྒྱད་ཀྱིས་མདུན་ནས་བསྟོད་པའོ། །ཕྱག་
འཚལ་ཏྲད་ཅེས་བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་
འཇོམས་མ། །ཞེས་པ་ནི། དྲག་པོའི་གསུང་གིས་གཞན་གྱིས་བྱས་
པའི་སྦྱོར་བ་ངན་པ་བཤིག་ཅིང་ཕྱིར་བཟློག་པའོ། །གཡས་བསྐུམ་
གཡོན་བརྐྱང་ཞེས་པ་ནི་བཞུགས་ཚུལ་ལོ། །ཞབས་ཀྱིས་མནན་ཏེ། །
ཞེས་པ་ནི། གོང་དུ་བཤད་པའི་དོན་ཏོ། །མེ་འབར་འཁྲུགས་པ་ཤིན་
ཏུ་འབར་མ། །ཞེས་པ་ནི། མེ་འབར་བའི་དབུས་ན་བསྒྱིངས་ནས་
བཞུགས་པའོ། །ཕྱག་འཚལ་ཏུ་རེ་འཇིགས་པ་ཆེན་མོས། །ཞེས་པ་ནི།
ཏུ་རེའི་འཇིགས་པས་བདུད་ཐམས་ཅད་སེལ་བ་སྟེ། བདུད་སྐྲག་
པར་བྱེད་པས་འཇིགས་པ་ཆེན་མོའོ། །བདུད་ཀྱི་དཔའ་བོ་རྣམ་པར་
འཇོམས་མ། །ཞེས་པ་ནི། དཔའ་བོ་ནི་ཉོན་མོངས་པའི་བདུད་དོ། ། 
དེ་བཅོམ་པས་གསུམ་པོ་ཞོར་ལ་འཇོམས་སོ། །ཆུ་སྐྱེས་ཞལ་ནི་ཁྲོ་
གཉེར་ལྡན་མཛད། །ཅེས་པ་ནི། ཆུ་སྐྱེས་ཞལ་ནི། པདྨ་ཁ་བྱེ་བ་
ལྟར་ཡིད་དུ་འོང་བའི་དཔལ་མོའི་ཞལ་ལོ། །ཁྲོ་གཉེར་ལྡན་མཛད་
ནི། ཁྲོ་མོར་བཞུགས་པའོ། །དགྲ་བོ་ཐམས་ཅད་མ་ལུས་གསོད་མ། །
ཞེས་པ་ནི། མི་མཐུན་པའི་ཕྱོགས་ཉོན་མོངས་པ་ལ་སོགས་པ་ཐམས་
ཅད་གསོད་པའོ། །ཕྱག་འཚལ་དཀོན་མཆོག་གསུམ་མཚོན་ཕྱག་
རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །ཞེས་པ་ནི།
གཡོན་པའི་ཕྱག་མཐེབ་སྲིན་གྱིས་པདྨ་ཐུགས་ཀར་བསྣམས་པས་
བརྒྱན་པའོ། །སོར་མོ་གསུམ་བརྐྱངས་པ་ནི་དཀོན་མཆོག་གསུམ་

མཚོན་པའི་བརྡའོ། །མ་ལུས་ཕྱོགས་ཀྱི་འཁོར་ལོས་བརྒྱན་པའི། །་བ
ཞེས་པ་ནི་གཡས་པས་མཆོག་སྤྱིན་མཛད་པའི་ཕྱག་མཐིལ་འཁོར་
ལོས་བརྒྱན་པའོ། །རང་གི་འོད་ཀྱི་ཚོགས་རྣམས་འཁྲུག་མ། །ཞེས་པ་
ནི། ཕྱག་གི་འཁོར་ལོ་ལས་འོད་ཟེར་འཕྲོས་པས་འོད་གཞན་ཟིལ་
གྱིས་གནོན་པའོ། །ཕྱག་འཚལ་རབ་ཏུ་དགའ་བར་བརྗིད་པའི། །
དབུ་རྒྱན་འོད་ཀྱི་ཕྲེང་བས་སྤེལ་མ། །ཞེས་པ་ནི། །རབ་ཏུ་དགའ་
བའི་སེམས་ཅན་ཐམས་ཅད་ཀྱི་འདོད་པ་བསྐང་བ། བརྗིད་པ་ནི་
གཞན་ཟིལ་གྱིས་གནོན་པའོ། །དབུ་རྒྱན་རིན་པོ་ཆེ་དུ་མའི་ཕྲེང་
བས་མཛེས་པར་བྱས་པའོ། །བཞད་པས་རབ་བཞད་ཏུཏྟཱ་ར་ཡིས། །
ཞེས་པ་ནི། སྔགས་ཀྱིས་བཞད་སྒྲ་སྒྲོགས་པའོ། །བདུད་དང་འཇིག་
རྟེན་དབང་དུ་མཛད་མ། །ཞེས་པ་ནི། སྔགས་ཀྱི་བཞད་སྒྲ་དེས། — བདུད་དང་འཇིག་རྟེན་དབང་དུ་མཛད་པའོ། །ཕྱག་འཚལ་ས་གཞི་
སྐྱོང་བའི་ཚོགས་རྣམས། །ཞེས་པ་ནི། ཕྱོགས་སྐྱོང་བཅུའོ། །ཐམས་
ཅད་འགུགས་པར་ནུས་པ་ཉིད་མ། །ཞེས་པ་ནི། ཅི་གསུང་ཉན་པའི་
སྒོ་ནས་ཕོ་ཉ་བྱེད་པའོ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཞེས་པ་
ནི། ཁྲོ་མོར་བཞུགས་པའི་ཐུགས་ཀ་ན་ཡི་གེ་ཧཱུཾ་གིས་མཚན་པའོ། །
ཕོངས་པ་ཐམས་ཅད་རྣམ་པར་སྒྲོལ་མ། །ཞེས་པ་ནི། མི་མཐུན་པའི་
ཕྱོགས་ཀྱིས་གཟིར་ཞིང་། མཐུན་པའི་ཕྱོགས་ཀྱིས་ཕོངས་པའི་
སེམས་ཅན་ཐམས་ཅད་སྡུག་བསྔལ་ལས་བསྒྲལ་ནས་བདེ་བ་ལ་
འགོད་པའོ། །ཕྱག་འཚལ་ཟླ་བའི་དུམ་བུས་དབུ་རྒྱན། །ཞེས་པ་ནི། ་61

ཚེས་གཅིག་ཟླ་བས་དབུ་བརྒྱན་པའོ། །བརྒྱན་པ་ཐམས་ཅད་ཤིན་ཏུ་
འབར་མ། །ཞེས་པ་ནི། ཟླ་བ་དེ་ལས་འོད་ཟེར་འབར་བའོ། །རལ་
པའི་ཁྲོད་ན་འོད་དཔག་མེད་ལས། །ཞེས་པ་ནི། རལ་པའི་གསེབ་ན་
སྣང་བ་མཐའ་ཡས་ཀྱིས་དབུ་བརྒྱན་པའོ། །རྟག་པར་ཤིན་ཏུ་འོད་
ནི་མཛད་མ། །ཞེས་པ་ནི། སྣང་བ་མཐའ་ཡས་ཀྱིས་སེམས་ཅན་དོན་
དུ་འོད་ཟེར་དཔག་ཏུ་མེད་པར་འགྱེད་པའོ། །ཕྱག་འཚལ་བསྐལ་པ་
མཐའ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །
ཞེས་པ་ནི། བསྐལ་པ་མཐའ་མ་ཉི་མ་བདུན་ཤར་བའི་དུས་སུ་ས་རྡོ་
རི་བྲག་ཐམས་ཅད་མེ་ལྟར་འབར་ནས་འོང་བས། །དེ་ལྟ་བུའི་
དབུས་ན་བཞུགས་པའོ། །གཡས་བརྐྱང་གཡོན་བསྐུམ་ཀུན་ནས་
བསྐོར་དགའི། །ཞེས་པ་ནི། བཞུགས་ཚུལ་སྔ་མ་ལས་བཟློག་པའོ། །
དགྲ་ཡི་དཔུང་ནི་རྣམ་པར་འཇོམས་མ། །ཞེས་པ་ནི། མི་མཐུན་པ་
ཐམས་ཅད་འཇོམས་པའོ། །ཕྱག་འཚལ་ས་གཞིའི་ངོས་ལ་ཕྱག་གི།
མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཞེས་པ་ནི། ཕྱག་
གཡོན་པ་ས་ལ་བརྡབས་ནས་སྡིགས་མཛུབ་མཛད་པའོ། །ཁྲོ་
གཉེར་ཅན་མཛད་ཡི་གེ་ཧཱུཾ་གིས། །ཞེས་པ་ནི། ངག་ཏུ་ཧཱུྃ་ཞེས་
བརྗོད་པས་ཕྱག་གཡས་རྡོ་རྗེ་འཛིན་པ་དེ་ལས་འོད་ཟེར་འཕྲོས་པས་
འགྲོ་བ་རིགས་བདུན་གྱི་གནས་བཀང་ནས། དེ་རྣམས་ཀྱི་བར་ཆད་
ཐམས་ཅད་སེལ་བས་ན། རིམས་པ་བདུན་པོ་རྣམས་ནི་འགེམས་
་མ། །ཞེས་པའམ་ཡང་ན་ས་འོག་རིམ་པ་བདུན་ན་གནས་པའི་ཀླུ་

དང་ལྷ་མིན་སོགས་དུམ་བུར་འཐོར་བར་མཛད་པའོ། །ཕྱག་འཚལ་
བདེ་མ་དགེ་མ་ཞི་མ། །ཞེས་པ་ནི། བདེ་མ་ནི་ཟག་མེད་ཀྱི་བདེ་བ་
དང་ལྡན་མ། དགེ་མ་ནི་བླང་བྱ་ཉོན་མོངས་པ་དང་བྲལ་བས་དགེ་
མ། །ཞི་མ་ནི་སྡུག་བསྔལ་ཞི་བ་དེའི་ངང་ནས་སྤྱོད་པའོ། །མྱ་ངན་
འདས་ཞི་སྤྱོད་ཡུལ་ཉིད་མ། །ཞེས་པ་ནི། རྟོག་པ་ཟད་པས་མྱ་ངན་
འདས། སྡུག་བསྔལ་ཞི་བས་ཞི་བདེའི་ངང་ལ་སྤྱོད་པའོ། །སྭཱ་ཧཱ་ཨོཾ་
དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །
ཞེས་པ་ནི། བདག་ཆོས་སྐུའི་ངོ་བོས་ནི། གཞན་གྱི་སྤང་བྱ་ཉོན་
མོངས་པ་འཇོམས་པའོ། །ཕྱག་འཚལ་ཀུན་ནས་བསྐོར་རབ་དགའ་
་བའི། །དགྲ་ཡི་ལུས་ནི་རབ་ཏུ་འགེམ་མ། །ཡི་གེ་བཅུ་པའི་ངག་ནི་
བཀོད་པའི། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་པ་ཞི་བའི་སྔགས་སོ།
རིག་པ་ཧཱུྃ་ལས་སྒྲོལ་མ་ཉིད་མ། །ཨོཾ་ན་མཏཱ་རེ་ན་མོ་ཧ་རི་ཧཱུྃ་ཧ་ར་
སྭཱ་ཧཱ། །ཞེས་པ་ཁྲོ་མོའི་སྔགས་སོ། །ཕྱག་འཚལ་ཏུ་རེའི་ཞབས་ནི་
བརྡབས་པས། །ཧཱུྃ་གི་རྣམ་པའི་ས་བོན་ཉིད་མ། །ཞེས་པ་ནི། ཧཱུྃ་
ལས་ཁྲོ་མོའི་སྐུར་བསྐྱེད་པའོ། །རི་རབ་མན་དྷཱ་ར་དང་འབིགས་
བྱེད། །ཞེས་པ་ནི། སྟོང་གསུམ་གྱི་ཕྱི་རོལ་ན་རི་རབ་མན་དཱ་ར་བ་
ཞེས་བྱ་བ་ཡང་ཡི་གེ་ཧཱུཾ་གི་འོད་ཟེར་གྱིས་འབིགས་པར་བྱེད་པའོ། །
འཇིག་རྟེན་གསུམ་པོ་གཡོ་བ་ཉིད་མ། །ཞེས་པ་ནི། འདོད་ཁམས་
གཟུགས་ཁམས་གཟུགས་མེད་ཁམས་གཡོ་བར་བྱེད་པའོ། །ཕྱག་
འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་

བསྣམས་མ། །ཞེས་པ་ནི། ཟླ་བའི་དཀྱིལ་འཁོར་ལྷའི་མཚོ་ལྟ་བུའི་ཟླ་
བའི་དཀྱིལ་འཁོར་ཕྱག་ན་བསྣམས་པའོ། །དེ་ཉོན་མོངས་པའི་དུག་
སེལ་བའི་རྟགས་སོ། །རི་དྭགས་རྟགས་ཅན་ཞེས་པ་ཟླ་བའོ། །ཏཱ་ར་
གཉིས་བརྗོད་ཕཊ་ཀྱི་ཡི་གེས། །དུག་རྣམས་མ་ལུས་པར་ནི་སེལ་མ། །
ཏཱ་ར་ཞེས་པའི་སྔགས་དེས་བརྟན་པ་དང་གཡོ་བའི་དུག་སེལ་བའོ། །
ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྟ་དང་མི་འམ་ཅི་ཡིས་
བསྟེན་མ། །ཞེས་པ་གཉིས་ནི་ལྷ་ཚོགས་དེ་རྣམས་ཀྱི་དཔོན་ནམ་མི་
འམ་ཅི་ཡི་རྒྱལ་པོ་ལྗོན་པ་ལ་སོགས་པས་ཞབས་ལ་མཆོད་པའོ། །
ཀུན་ནས་གོ་ཆ་དགའ་བའི་བརྗིད་ཀྱིས། །ཞེས་པ་ནི། ལྷའི་སྐུ་དང་
སྔགས་ཀྱི་གོ་ཆའི་ཚུལ་དུ་གནས་པའོ། །རྩོད་དང་རྨི་ལམ་ངན་པ་
སེལ་མ། །ཞེས་པ་མུ་སྟེགས་ཀྱི་རྩོད་པ་དང་རྨི་ལམ་ངན་པ་སེལ་བའོ།།
ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་
གསལ་མ། །ཧ་ར་གཉིས་བརྗོད་ཏུཏྟཱ་རེ་ཡིས། །ཤིན་ཏུ་དྲག་པོའི་
རིམས་ནད་སེལ་མ། །ཞེས་པ་ནི། ཉི་མ་ཟླ་བ་རྒྱས་པ་ནི། སྤྱན་
གཡས་པ་ཟླ་བ་གཡོན་པ་ཉི་མས་མཚོན་པ་སྟེ་འོད་རབ་གསལ་མ་ནི་
གོང་གི་ཉི་ཟླ་གཉིས་ལས་འོད་བྱུང་ཞིང་གསལ་བའོ། །ཧ་ར་གཉིས་
བརྗོད་ཅེས་པ་ནི་ཞི་ཁྲོ་གཉིས་ཀྱིས་སྔགས་ཀྱི་གསུང་གིས་ཤིན་ཏུ་
དྲག་པོའི་རིམས་ནད་ལ་སོགས་པ་སེལ་བའོ། །ཕྱག་འཚལ་དེ་ཉིད་
གསུམ་རྣམས་བཀོད་པས། །ཞེས་པ་ནི། སྐུ་གསུང་ཐུགས་ལ་ཨོཾ་ཨཱཿ
ཧཱུྃ་གསུམ་བཀོད་པའོ། །ཞི་བའི་མཐུ་དང་ཡང་དག་ལྡན་མ། །ཞེས་

པ་ནི། ཉོན་མོངས་པ་ཞི་བའི་མཐུ་དང་ལྡན་པའོ། །གདོན་དང་རོ་
ལངས་གནོད་སྦྱིན་ཚོགས་རྣམས། །ཞེས་པ་ནི། བར་དུ་གཅོད་པ་
ཐམས་ཅད་ཞི་བའོ། །འཇོམས་པ་ཏུ་རེ་རབ་མཆོག་ཉིད་མ། །ཞེས་
པ་ནི། ཡི་གེ་བཅུ་པའི་སྔགས་ཀྱི་མཐུས་མི་མཐུན་བའི་ཕྱོགས་ཐམས་
ཅད་འཇོམས་པའོ། །རྩ་བའི་སྔགས་ཀྱི་བསྟོད་པ་འདི་དང་། །ཞེས་
པ་ནི། ཞི་བ་དང་ཁྲོ་མོའི་བསྟོད་པ་འདི། ཕྱག་འཚལ་བ་ནི་ཉི་ཤུ་རྩ་
གཅིག །གིས་བསྟོད་པ་འདི་རང་ངོ་། །ལྷ་མོ་ལ་གུས་ཡང་དག་ལྡན་
པའི། །ཞེས་པ་ནི། ལུས་ངག་ཡིད་གསུམ་ལྷ་མོ་ལ། །བློ་ལྡན་གང་
གིས་རབ་དང་བརྗོད་པས། །སྲོད་དང་ཐོ་རངས་ལངས་པར་བྱས་ཏེ།།
ཞེས་པ་ནི། སྲོད་ཁྲོ་མོའི་སྐུ་དྲན་པ་དང་ཐོ་རང་ཞི་བའི་སྐུ་དྲན་པའོ།།
དྲན་པས་མི་འཇིགས་ཐམས་ཅད་རབ་སྟེར། །ཞེས་པ་ནི། ལྷའི་སྐུ་
དྲན་པ་ཙམ་གྱིས་མི་འཇིགས་པ་སྦྱིན་པའོ། །སྡིག་པ་ཐམས་ཅད་
རབ་དུ་ཞི་བ། །ཞེས་པ་ནི། དྲན་པ་ཙམ་གྱིས་སོ། །ངན་འགྲོ་ཐམས་
ཅད་འཇོམས་པ་ཉིད་དོ། །ཞེས་པ་ནི། ངན་འགྲོའི་འབྲས་བུ་ཞི་བའོ།
རྒྱལ་བ་བྱེ་བ་ཕྲག་བདུན་རྣམས་ཀྱིས། །ཞེས་པ་ནི། བར་མ་ཆད་
པར་བདག་ལ། མྱུར་དུ་དབང་ནི་བསྐུར་བར་འགྱུར་ལ། །འདི་ལས་
ཆེ་བ་ཉིད་ནི་འཐོབ་ཅིང་། ཞེས་པ་ནི་ཚེ་འདི་དང་། དེར་ཡང་མ་
ཟད། སངས་རྒྱས་གོ་འཕང་མཐར་ཐུག་དེར་འགྲོ། །ཐུན་མོང་གི་
འབྲས་བུའང་། དེ་ཡི་དུག་ནི་དྲག་པོ་ཆེན་པོ། །གཏན་གནས་པའམ་
གཞན་ཡང་འགྲོ་བ། །ཞེས་པ་ནི། ནག་པོ་བརྩེགས་པ་སོགས་དང་།

སྡིག་སྦྲུལ་སོགས་བརྟན་གཡོའི་དུག་དྲག་པོ་ཆེན་པོ་རྣམས་སོ། །ཟོས་
པ་དང་ནི་འཐུངས་བ་ཉིད་ཀྱང་། །ཞེས་པ་ནི། དུག་ཟོས་པ་དང་ནི་
འཐུང་བ་ཉིད་ཀྱང་ནི། དྲན་པས་རབ་ཏུ་སེལ་བ་ཉིད་འཐོབ་སྟེ།
བསྟོད་པ་དང་ལྷ་དང་སྔགས་དྲན་པས་དུག་རྣམས་སེལ་ལོ། །གདོན་
དང་རིམས་དང་དུག་གིས་གཟིར་བའི། །རྒྱུ་དང་འབྲས་བུས་བསྡུས་
པ་ནི། སྡུག་བསྔལ་ཚོགས་ནི་རྣམ་པར་སྤངས་ཏེ། །རང་ལ་གནས་པ་
རྣམས་སྒྲོལ་མའི་རིགས་སྔགས་ཀྱི་མཐུས་སྤངས་པའོ། །སེམས་ཅན་
གཞན་པ་རྣམས་ལ་ཡང་ངོ་། །ཞེས་པ་ནི། བདག་གི་དེ་བཞིན་དུ་
སེམས་ཅན་གཞན་པ་རྣམས་ལའང་ཕན་པར་ནུས་སོ། །གཉིས་
གསུམ་བདུན་དུ་མངོན་པར་བརྗོད་ན། །ཞེས་པ་ནི། བདག་དང་
མདུན་ན་ལྷ་མོ་བསྟེན་པའི་ཕྱིར་ཅིས་ཀྱང་གདོན་ནོ། །བུ་འདོད་
པས་ནི་བུ་ཐོབ་འགྱུར་ཞིང་། །ནོར་འདོད་པ་ནི་ནོར་རྣམས་ཉིད་
འཐོབ། །འདོད་པ་ཐམས་ཅད་ཐོབ་པར་འགྱུར་ཏེ། །ཞེས་པ་ནི། །
མཆོག་དང་ཐུན་མོང་ཐམས་ཅད་འགྲུབ། །བགེགས་རྣམས་མེད་
ཅིང་སོ་སོར་འཇོམས་འགྱུར། །ཞེས་པ་ནི། །ཟློས་པ་ལ་བར་ཆད་
མེད་པས་བགེགས་རྣམས་མེད། སྤང་བྱ་དེ་དག་གཉེན་པོ་རེས་སོ་
སོར་འགྱུར་རོ། ་།བཅོམ་ལྡན་འདས་མ་སྒྲོལ་མ་ལ་ཡང་དག་པར་
རྫོགས་པའི་སངས་རྒྱས་རྣམ་པར་སྣང་མཛད་ཆེན་པོས་བསྟོད་པ་
གསུངས་པ། སློབ་དཔོན་འཕགས་པ་ཀླུ་སྒྲུབ་ནས་བརྒྱུད་པ། ལོཙྪ་
བ་གཉན་གྱིས་བསྒྱུར་བ།། རྗེ་བཙུན་ཆེན་པོ་གྲགས་པ་རྒྱལ་མཚན་

གྱིས་གཏན་ལ་ཕབ་པའོ། །ཕྱག་འཚལ་ཉི་ཤུ་རྩ་གཅིག་གི་བསྟོད་
པའི་རྣམ་པར་བཤད་པ་གསལ་བའི་འོད་ཟེར་ཞེས་བྱ་བ་རྫོགས་སོ།།

༄༅། །སྒྲོལ་མ་ཕྱག་འཚལ་ཉེར་གཅིག་བསྟོད་པའི་རྣམ་
བཤད་ཡིད་འཕྲོག་ཨུཏྤ་ལའི་ཆུན་པོ་
ཞེས་བྱ་བ་བཞུགས་སོ།།
ན་མོ་ཨརྱ་ཏཱ་རེ་ཡེ། །སྐུ་གསུམ་ཡེ་ཤེས་ལྔ་ལྡན་བླ་མ་དང་། །
དབྱེར་མེད་རྒྱལ་ཡུམ་སྒྲོལ་མའི་ཞབས་བཏུད་ནས། །ཏཱ་ཡི་རྣམ་
འགྱུར་གཅིག་ལྷག་བཅུ་ཕྲག་གཉིས། །བསྟོད་པའི་རྒྱུད་དོན་མདོར་
བསྡུས་བཤད་པར་བྱ། །དེ་ཡང་སྒྲོལ་མར་ཕྱག་འཚལ་ཉེར་གཅིག་
གིས་བསྟོད་པའི་དོན་འཆད་པ་ལ་གསུམ། མདོར་བསྟན་པ། རྒྱས་
པར་བཤད་པ། ཕན་ཡོན་བསྟན་པའོ། །དང་པོ་ནི། ཨོཾ་རྗེ་བཙུན་མ་
འཕགས་མ་སྒྲོལ་མ་ལ་ཕྱག་འཚལ་ལོ། །ཞེས་པ་སྟེ་ཨོ་ནི་མཚམས་
སྦྱོར་ཕྲལ་ན་ཡི་གེ་ཨ་ཨུ་མ་གསུམ་དུ་འགྱུར་བས། ཕྱག་ཡུལ་གྱི་སྐུ་
གསུང་ཐུགས་གསུམ་གྱིས་མཚོན་ལ། རྒྱལ་བའི་ཡུམ་གྱི་མཆོག་ཏུ་
གྱུར་ཅིང་། སྡོམ་པ་གསུམ་དང་ལྡན་པས་ན་རྗེ་བཙུན་མ། འཁོར་
འདས་ལ་མི་གནས་པས་ན་འཕགས་མ། སེམས་ཅན་ཐམས་ཅད་
སྡུག་བསྔལ་ལས་སྐྱོབ་པས་ན་སྒྲོལ་མ་སྟེ། དེའི་ཞབས་ལ་ཕྱག་འཚལ་
བ་ནི་སྒོ་གསུམ་གུས་པས་འདུད་པའོ། །
གཉིས་པ། རྒྱས་པར་བཤད་པ་ལ་གསུམ་ལས། དང་པོ། ལོ་
རྒྱུས་ཀྱི་སྒོ་ནས་བསྟོད་པ་ནི། ཕྱག་འཚལ་སྒྲོལ་མ་མྱུར་མ་དཔའ་མོ། །
སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་

སྐྱེས་ཞལ་གྱིས། །གེ་སར་བྱེ་བ་ལས་ནི་བྱུང་མ། །ཞེས་པ་སྟེ། ཕྱག་
འཚལ་བ་སྟེ་གུས་པས་འདུད་དོ། །གང་ལ་འདུད་ཅེ་ན། །སེམས་
ཅན་འཁོར་བ་ལས་འདོན་པས་ན་སྒྲོལ་མ། ་དེ་ལ་རྒྱལ་བ་གཞན་
ལས་འཕྲིན་ལས་མྱུར་བས་ན་མྱུར་མ། བདུད་སྡེ་ལྷག་མེད་དུ་བཅོམ་
པས་ན་དཔའ་མོ། ཡེ་ཤེས་ཀྱི་སྤྱན་ནི་སྐད་ཅིག་གིས་གློག་འཁྱུག་པ་
དང་འདྲ་བར་ཤེས་བྱ་མཐའ་དག་སྐད་ཅིག་ལ་གཟིགས་མ། ས་འོག་
ཀླུའི་འཇིག་རྟེན། ས་སྟེང་མིའི་འཇིག་རྟེན། ས་བླ་ལྷའི་འཇིག་རྟེན་
དེ་འཇིག་རྟེན་གསུམ་གྱི་མགོན་སྐྱབས་ནི་འཕགས་པ་སྤྱན་རས་
གཟིགས་ཡིན་ལ། དེའི་ཞལ་གྱི་དཀྱིལ་འཁོར་ལ་གནས་པའི་སྤྱན་གྱི་
སྤྱན་ཆབ་ལས་སྐྱེས་པའི་མེ་ཏོག་པདྨ་གེ་སར་ཁ་བྱེ་བ་ལས་བྱུང་བའི་
ལོ་རྒྱུས་དང་ལྡན་མ། དེ་ལ་འདུད་པ་སྟེ་ལོ་ཆེན་རྣམ་བཟང་གི་ཚིག་
རྐང་གསུམ་པར་འཇིག་རྟེན་གསུམ་མགོན་ཞལ་གྱི་ཆུ་སྐྱེས་ཞེས་
འགྱུར་བཅོས་མཛད་པ་ལྟར་བདེ་བས་དེ་བཞིན་དུ་བཤད་དོ། །
གཉིས་པ། སྐུའི་སྒོ་ནས་བསྟོད་པ་ལ་གཉིས། ལོངས་སྐུའི་རྣམ་པའི་
སྒོ་ནས་བསྟོད་པ་དང་། ཆོས་སྐུའི་རྣམ་པའི་སྒོ་ནས་བསྟོད་པའོ། །
དང་པོ་ལ་གཉིས། ཞི་བའི་སྒོ་ནས་བསྟོད་པ་དང་། ཁྲོ་མོའི་རྣམ་
པའི་སྒོ་ནས་བསྟོད་པའོ། ། ་
དང་པོ་ལ་དྲུགཞལ་མདངས་གསལ་ཞིང་འོད་ཟེར་འཕྲོ་བའི་
སྒོ་ནས་བསྟོད་པ། སྐུ་མདོག་དང་ཕྱག་མཚན་དང་རྒྱུའི་སྒོ་ནས་
བསྟོད་པ། རྒྱལ་བ་དང་རྒྱལ་སྲས་ཀྱིས་གུས་པས་བསྟེན་པའི་སྒོ་ནས་

བསྟོད་པ། མི་མཐུན་པའི་ཕྱོགས་མནོན་པའི་སྒོ་ནས་བསྟོད་པ།།
འཇིག་རྟེན་པའི་ལྷ་ཆེན་པོ་རྣམས་ཀྱིས་བཀུར་བའི་སྒོ་ནས་བསྟོད་པ།
ཕ་རོལ་འཇོམས་པའི་སྒོ་ནས་བསྟོད་པའོ། །དང་པོ་ནི། ཕྱག་འཚལ་
སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་མ། །
སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་
འབར་མ། །ཞེས་པ་སྟེ། ཕྱག་འཚལ་ལོ། གང་ལ་ན། རྡུལ་སྤྲིན་
ཁུག་སྣ་སོགས་དང་བྲལ་བའི་སྟོན་ཀའི་དུས་ཀྱི་ཟླ་བ་སྐྱེ་འཕྲོ་རྫོགས་
ཤིང་འབྲི་བའི་འགོ་མ་ཚུགས་པའི་ཉ་ཀུན་ཏུ་གང་བ་གྲངས་བརྒྱ་
ཐམ་པ་ནི་ཕྱོགས་གཅིག་ཏུ་བརྩེགས་པ་སྟེ་སྤུངས་པ་ལྟ་བུར་མཆོག་
ཏུ་དཀར་ཞིང་མཛེས་པའི་ཞལ་རས་དང་ལྡན་མ། ཞལ་དེ་ལས་སྐར་
མ་སྟོང་ཕྲག་དུ་མ་ཕྱོགས་གཅིག་ཏུ་ཚོགས་པ་ལྟ་བུའི་འོད་ཟེར་
རྣམས་ཀྱིས་རབ་ཏུ་ཕྱེ་ཞིང་གསལ་བར་བྱས་པ་དང་འདྲ་བའི་འོད་
ཟེར་དཀར་པོ་རབ་ཏུ་འབར་ཞིང་འཕྲོ་མ་དེ་ལའོ། །
་གཉིས་པ་སྐུ་མདོག་དང་ཕྱག་མཚན་དང་རྒྱུའི་སྒོ་ནས་བསྟོད་པ་
ནི། ཕྱག་འཚལ་སེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་རྣམ་པར་
བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་
བསམ་གཏན་སྤྱོད་ཡུལ་ཉིད་མ། །ཞེས་པ་སྟེ། ཕྱག་འཚལ་ལོ། གང་
་ལ་ན། སྐུ་མདོག་འཛམ་བུ་ཆུ་བོའི་གསེར་ལྟར་མདོག་སེར་པོ་སེར་
ཞིང་ཅུང་ཟད་སྔོ་བའི་རྣམ་པ་ཅན་ཚུ་ནང་སྐྱེས་པའི་པདྨ་དང་ཨུཏྤ་
ལའི་ཡུ་བས་ཕྱག་གཡོན་གྱི་མཐེབ་སྲིན་ནི་རྣམ་པར་བརྒྱན་ཅིང་

འདབ་མ་སྙན་གྱི་ཐད་དུ་ཁ་ཕྱེས་པའི་མཚན་མས་རྒྱུ་སྦྱིན་པ་དང་།
བརྩོན་འགྲུས་དང་། བསྲུང་དཀའ་བ་ཐུབ་པའི་ཚུལ་ཁྲིམས་དང་།
རྨོངས་པའི་མུན་པ་ཞི་བའི་ཤེས་རབ་དང་། བཟོད་པ་དང་། བསམ་
གཏན་ཏེ་ཕ་རོལ་ཏུ་ཕྱིན་པ་དྲུག་མངོན་སུམ་གྱི་སྤྱོད་ཡུལ་དུ་བྱས་པ་
ཉིད་ལས་བྱུང་བ་དེ་ལའོ། །
གསུམ་པ། རྒྱལ་བ་རྒྱལ་སྲས་ཀྱིས་གུས་པས་བསྟེན་པའི་སྒོ་ནས་
བསྟོད་པ་ནི། ཕྱག་འཚལ་དེ་བཞིན་གཤེགས་པའི་གཙུག་ཏོར། །
མཐའ་ཡས་རྣམ་པར་རྒྱལ་བའི་སྤྱོད་མ། །མ་ལུས་ཕ་རོལ་ཕྱིན་པ་
ཐོབ་པའི། ་།རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཞེས་པ་སྟེ།
ཕྱག་འཚལ་ལོ། གང་ལ་ན། དེ་བཞིན་གཤེགས་པ་ཐམས་ཅད་ཀྱི་
ཡུལ་ཡིན་པས་དེ་རྣམས་ཀྱི་དབུའི་གཙུག་ཏོར་གྱི་རྩེ་ན་མི་མཐུན་
ཕྱོགས་མཐའ་ཡས་པ་ལས་རྣམ་པར་རྒྱལ་བའི་ཚུལ་དུ་སྤྱོད་ཅིང་
བཞུགས་མ། ས་བཅུ་མ་ལུས་བའི་ངོ་བོ་ཕ་རོལ་ཏུ་ཕྱིན་པ་བཅུ་ཐོབ་
པའི་སྲས་བྱང་ཆུབ་སེམས་དཔའ་རྣམས་ཀྱིས་ཤིན་ཏུ་གུས་པའི་
གཙུག་གིས་བསྟེན་མ་དེ་ལའོ། །
བཞི་པ། མི་མཐུན་པའི་ཕྱོགས་གནོན་པའི་སྒོ་ནས་བསྟོད་པ་ནི།
ཕྱག་འཚལ་ཏུ་ཏཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་
མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་
པ་མེད་པར་འགུགས་པར་ནུས་མ། །ཞེས་པ་སྟེ། ཕྱག་འཚལ་ལོ།
གང་ལ་ན། གསུང་ཏུ་ཏཱ་བར་ཞེས། གདུང་བ་སོགས་སྔགས་སྟེང་

ལས་འཕྲོས་བའི་འོད་ཟེར་དང་། ཐུགས་སྟོང་ཉིད་སྙིང་རྗེ་ཆེན་པོའི་
ཧཱུྃ་གི་ཡི་གེའི་སྒྲ་སྐད་ཀྱིས། དམྱལ་བ། ཡི་དྭགས། དུད་འགྲོ མི།
ལྷ་སྟེ་འདོད་ཁམས་ཀྱི་འགྲོ་བ་རྒྱུད་ལྔ་དང་། ་ཕྱོགས་ཏེ་གཟུགས་
ཁམས་དང་། ནམ་མཁའ་སྟེ་གཟུགས་མེད་ཀྱི་ཁམས་གནས་གཉིས་
ཏེ་བདུན་གང་བར་མཛད་མ།་དེ་ལྟ་བུའི་འཇིག་རྟེན་གྱི་ཁམས་
བདུན་པོ་དེ་རྣམས་འོད་དང་སྒྲས་གང་བར་མ་ཟད་སྐུའི་ཞབས་ཀྱིས་
ཀྱང་མནན་པ་སྟེ་བཅགས་ཏེ། དེར་གནས་པའི་འགྲོ་བ་གཅིག་ཀྱང་
མ་ལུས་པར་དབང་དུ་འགུགས་པར་ནུས་པའི་མཐུ་དང་ལྡན་པ་དེ་
ལའོ། །
ལྔ་པ། འཇིག་རྟེན་པའི་ལྷ་ཆེན་པོ་རྣམས་ཀྱིས་བཀུར་བའི་སྒོ་
ནས་བསྟོད་པ་ནི། ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་
སྣ་ཚོགས་དབང་ཕྱུག་མཆོད་མ། །འབྱུང་པོ་རོ་ལངས་དྲི་ཟ་རྣམས་
དང་། །གནོན་སྦྱིན་ཚོགས་ཀྱིས་མདུན་ནས་བསྟོད་མ། །ཞེས་པ་སྟེ།
ཕྱག་འཚལ་ལོ། གང་ལ་ན། ཤར་ཕྱོགས་ཀྱི་བརྒྱ་བྱིན་དང་། སྟེང་གི་
ཚངས་པ་དང་། ནུབ་བྱང་གི་རླུང་ལྷ་དང་། དེ་དག་གིས་མཚོན་
པའི་གཤིན་རྗེ་དང་ཀླུ་སོགས་སྡེ་རིས་སྣ་ཚོགས་ཀྱི་དབང་ཕྱུག་སྟེ་
གཙོ་བོ་རྣམས་ཀྱིས་གུས་པས་མཆོད་པའི་གནས་སུ་གྱུར་མ། དབང་
ལྡན་གྱི་འཁོར་འབྱུང་པོ་རྣམས་དང་། སྲིན་པོའི་འཁོར་རོ་ལངས་
རྣམས་དང་། བརྒྱ་བྱིན་གྱི་འཁོར་དྲི་ཟ་རྣམས་དང་། ལུས་ངན་གྱི་
གནོད་སྦྱིན་སོགས་འཁོར་གྱི་ཚོགས་རྣམས་ཀྱིས་ཀྱང་སྐུ་མདུན་དུ་

་ཡ ༌ ་བཏུད་ནས་གུས་པས་བསྟོད་པའི་ཡུལ་དུ་གྱུར་མ་དེ་ལའོ། །
དྲུག་པ། ཕ་རོལ་འཇོམས་པའི་སྒོ་ནས་བསྟོད་པ་ནི། ་ཕྱུག་
འཚལ་ཏྲད་ཅེས་བྱ་དང་ཕཊ་ཀྱིས། །ཕ་རོལ་འཕྲུལ་འཁོར་རབ་ཏུ་
འཇོམས་མ། །གཡས་བསྐུམས་གཡོན་བརྐྱངས་ཞབས་ཀྱིས་མནན་ཏེ།།
མེ་འབར་འཁྲུགས་པ་ཤིན་ཏུ་འབར་མ། །ཞེས་པ་སྟེ། ཕྱག་འཚལ་
ལོ། གང་ལ་ན། དྲལ་བ། ཞལ་ནས་ཏྲད་ཅེས་བྱ་བ་དང་། འདྲལ་བ་
ཕཊ་ཅེས་བྱ་བའི་རིགས་སྔགས་ཀྱི་ང་རོ་བསྒྲགས་པ་ཙམ་གྱིས་ཕ་
རོལ་བྱད་མས་བསམ་སྦྱོར་ངན་པས་བྱས་པའི་འཁྲུལ་འཁོར་གྱི་ནུས་
པ་ཐམས་ཅད་སྐད་ཅིག་ལ་རབ་ཏུ་འཇོམས་པར་མཛད་མ། གཡས་
བསྐུམས་ཤིང་གཡོན་བརྐྱངས་པ་སྟོང་ཉིད་སྙིང་རྗེ་མཚོན་པའི་
ཞབས་ཀྱིས་འོག་ཏུ་བྱད་མ་དང་རྦད་འདྲེ་ལོག་པ་མནན་ཏེ། སྐུ་
ལས་ཡེ་ཤེས་ཀྱི་མེ་འབར་ཞིང་འཁྲུགས་པ་དང་། ཤིན་ཏུ་འབར་
བས་ཐལ་བ་ཙམ་ཡང་མ་ལུས་པར་སྲེག་པར་མཛད་མ་དེ་ལའོ། །
ཞབས་ཞི་བའི་བཞུགས་ཚུལ་ཡིན་ཀྱང་མེ་འབར་བའི་དབུས་ན་
བཞུགས་པ་ཅུང་ཟད་ཁྲོ་ཚུལ་ཙམ་མོ། ། །
་
་
གཉིས་པ། ཁྲོ་མོའི་རྣམ་པའི་སྒོ་ནས་བསྟོད་པ་ལ། གཡས་
གཡོན་གྱི་ཕྱག་མཚན་གྱི་སྒོ་ནས་བསྟོད་པ། དབུ་རྒྱན་དང་བཞད་
སྒྲའི་སྒོ་ནས་བསྟོད་པ། ཕྱོགས་བཅུའི་འཕྲིན་ལས་སྒྲུབ་པའི་སྒོ་ནས་
བསྟོད་པ། དབུ་རྒྱན་གྱི་སྒོ་ནས་བསྟོད་པ། དྲག་པོའི་བཞུགས་ཚུལ་
གྱི་སྒོ་ནས་བསྟོད་པའོ། །དང་པོ་ནི། ཕྱག་འཚལ་ཏུ་རེ་འཇིགས་པ་

ཆེན་མོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་
ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །
ཞེས་པ་སྟེ། ཕྱག་འཚལ་ལོ། གང་ལ་ན།མྱུར་མ་ཏུ་རེ་ཞེས་སོགས་
གསུང་གི་ང་རོ་དང་། འཇིགས་པ་ཆེན་མོ་ཤིན་ཏུ་དྲག་མོའི་སྐུའི་
རྣམ་འགྱུར་གྱིས་བདུད་ཀྱི་ནང་ནས་གདུལ་དཀའ་བ་པོ་ནི། །ཉོན་
མོངས་པའི་བདུད་ཡིན་པས་དེ་ལ་སོགས་པའི་བདུད་བཞི་འཇོམས་
པར་མཛད་མ། ཆུ་སྐྱེས་ཏེ་པདྨ་རྒྱས་པ་ལྟར་བསམ་པའི་ཞལ་རས་
ནི། ཁྲོ་གཉེར་དང་ལྡན་པའི་རྣམ་པར་མཛད་པ་དེ་ཡིས་ཕྱི་རོལ་གྱི་
དགྲ་བོ་ཐམས་ཅད་ཀྱང་ལྷག་མ་མེད་པར་གསོད་པར་མཛད་མ་དེ་
ལའོ། །འདིར་ཐར་བའི་དགྲ་བོ་ཉོན་སྒྲིབ་དང་། རྣམ་མཁྱེན་གྱི་དགྲ་
ཤེས་སྒྲིབ་ལ་བྱས་ན་བསྡུས་དོན་དང་མཐུན་ནོ། །
གཉིས་པ། གཡས་གཡོན་གྱི་ཕྱག་མཚན་གྱི་སྒོ་ནས་བསྟོད་པ་ནི།
ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་
ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོས་
བརྒྱན་པས། །རང་གི་འོད་ཀྱི་ཚོགས་རྣམས་འཁྲུག་མ། །ཞེས་པ་སྟེ།
ཕྱག་འཚལ་ལོ། གང་ལ་ན། ཕྱག་གཡོན་པའི་མཐེབ་སྲིན་གྱིས་ཨུཏྤ་
ལའི་ཡུ་བ་བཟུང་ཞིང་མཛུབ་མོ་གུང་མོ་མཐེའུ་ཆུང་གསུམ་བསྒྲེངས་
པ་དཀོན་མཆོག་གསུམ་འདུས་པའི་བདག་ཉིད་དུ་མཚོན་པའི་ཕྱག་
རྒྱའི་སོར་མོ་རྣམས་ཀྱིས་ཐུགས་ཀར་རྣམ་པར་བརྒྱན་མ། མ་ལུས་
ཕྱོགས་ཀྱི་ཆ་ཐམས་ཅད་ཕྱག་གཡས་པའི་མཆོག་སྦྱིན་གྱི་མཐིལ་

འཁོར་ལོས་བརྒྱན་པ་ལས་འཕྲོས་པའི་རང་གི་འོད་ཟེར་གྱི་ཚོགས་
རྣམས་ཕན་ཚུན་འཁྲུགས་པས་གང་བར་མཛད་ནས་འོད་གཞན་
ཐམས་ཅད་ཟིལ་གྱིས་གནོན་མ་དེ་ལའོ། །འདི་དང་འོག་གི་ས་
བཅད་ལྔ་པ་གཉིས་ལ་ཁྲོ་ཉམས་མི་སྣང་ཡང་དེའི་གྲས་སུ་མ་བྱུང་བ་
སྤྱི་ལྡོག་ནས་ཡིན་ནམ་བརྟག་གོ །
གསུམ་པ། དབུ་རྒྱན་དང་བཞད་སྒྲའི་སྒོ་ནས་བསྟོད་པ་ནི།
ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་
བ་སྤེལ་མ། །བཞད་པ་རབ་བཞད་ཏུ་ཏྟཱ་ར་ཡིས། །བདུད་དང་
འཇིག་རྟེན་དབང་དུ་མཛད་མ། །ཞེས་པ་སྟེ། ཕྱག་འཚལ་ལོ། གང་
ལ་ན། དད་ལྡན་རྣམས་ཀྱི་རེ་བ་སྐོང་བས་རབ་ཏུ་དགའ་བ་བསྐྱེད་
ཅིང༌། མ་དད་རྣམས་ཟིལ་གྱིས་གནོན་པས་བརྗིད་པའི་རིན་པོ་ཆེའི་
དབུ་རྒྱན་འོད་ཟེར་གྱི་འཕྲེང་བ་ཁ་དོག་སྣ་ཚོགས་པ་སྤེལ་ཏེ་འཕྲོ་མ་
སྔགས་ཀྱི་བཞད་པ་རབ་ཏུ་བཞད་པའི་སྒྲ་ཏུ་ཏཱ་ར་ཞེས་སོགས་ཀྱིས་
འདོད་ཁམས་ཀྱི་བདག་པོ་བདུད་དགའ་རབ་དབང་ཕྱུག་དང་དེའི་
གཞན་དབང་དུ་གྱུར་བའི་འཇིག་རྟེན་མཐའ་དག་དབང་དུ་མཛད་
མ་དེ་ལའོ། །་
བཞི་པ། ཕྱོགས་སྐྱོང་བཅུའི་འཕྲིན་ལས་སྒྲུབ་པའི་སྒོ་ནས་
བསྟོད་པ་ནི། ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་
ཅད་འགུགས་པར་ནུས་མ་ཉིད་མ། །ཁྲོ་གཉེར་གཡོ་བ་ཡི་གེ་ཧཱུཾ་གིས།།
ཕོངས་པ་ཐམས་ཅད་རྣམ་པར་སྒྲོལ་མ། །ཞེས་པ་སྟེ། ཕྱག་འཚལ་ལོ།

གང་ལ་ན། ས་གཞི་སྐྱོང་བ་ཕྱོགས་སྐྱོང་བཅུ་དང་དེ་དག་གི་འཁོར་
གྱི་ཚོགས་རྣམས་ཐམས་ཅད་འཕྲིན་ལས་སྒྲུབ་པའི་བྲན་དུ་འགུགས་
པར་ནུས་པའི་བདག་ཉིད་མ། ཞལ་ཁྲོ་གཉེར་གཡོ་བའི་རྣམ་པར་
བཞུགས་པའི་ཐུགས་ཀའི་ཡི་གེ་ཧཱུཾ་གི་འོད་ཟེར་གྱི་ལྕགས་ཀྱུས་འདོད་
རྒྱ་ཐམས་ཅད་བཀུག་ནས་སེམས་ཅན་དབུལ་ཞིང་ཕོངས་པའི་སྡུག་
བསྔལ་གྱིས་གཟིར་བ་ཐམས་ཅད་རྣམ་པར་སྒྲོལ་བར་མཛད་མ་དེ་
ལའོ། ། ་
ལྔ་པ། དབུ་རྒྱན་གྱི་སྒོ་ནས་བསྟོད་པ་ནི། ཕྱག་འཚལ་ཟླ་བའི་
དུམ་བུས་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་
པའི་ཁྲོད་ན་འོད་དཔག་མེད་ལས། །རྟག་པར་ཤིན་ཏུ་འོད་རབ་
འབར་མ། །ཞེས་པ་སྟེ། ཕྱག་འཚལ་ལོ། གང་ལ་ན། ཟླ་བའི་རྩེ་མོ་
སྟེ་ཚེས་གཅིག་གི་ཟླ་བས་དབུ་ལ་བརྒྱན་ཅིང་། དེ་ལ་སོགས་པའི་
རྒྱན་གྱིས་བརྒྱན་པ་ཐམས་ཅད་ལས་སྡུག་བསྔལ་སེལ་བའི་འོད་ཟེར་
དཀར་པོ་ཤིན་ཏུ་འབར་ཞིང་འཕྲོ་ལ། གནག་ཅིང་སྣུམ་པའི་རལ་
པའི་ཁྲོད་ན་སངས་རྒྱས་འོད་དཔག་མེད་རིགས་བདག་ཏུ་བཞུགས་
པ་ལས་ཀྱང་དུས་རྟག་པར་སེམས་ཅན་གྱི་དོན་དུ་འོད་ཟེར་གྱི་
ཚོགས་ནི་འབྱེད་པར་མཛད་མ་དེ་ལའོ། །
དྲུག་པ། དྲག་པོའི་ཚུལ་གྱི་སྒོ་ནས་བསྟོད་པ་ནི། ཕྱག་འཚལ་
བསྐལ་པ་ཐ་མའི་མེ་ལྟར། །འབར་བའི་ཕྲེང་བའི་དབུས་ན་གནས་
མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའི། །དགྲ་

ཡི་དཔུང་ནི་རྣམ་པར་འཇོམས་མ། །ཞེས་པ་སྟེ། ཕྱག་འཚལ་ལོ།
གང་ལ་ན། བསྐལ་པ་ཐ་མ་མེ་འཇིག་གི་དུས་ཀྱི་མེ་ལྟར་ཡེ་ཤེས་ཀྱི་
མེ་དཔུང་འབར་བའི་ཕྲེང་བ་འཁྲུགས་པའི་དབུས་ན་གནས་མ། དེ་
ཡང་ཞབས་གཡས་བརྐྱངས་ཤིང་གཡོན་བསྐུམས་པའི་ཚུལ་གྱིས་
བཞུགས་ནས་སྒོ་ཀུན་ནས་ཆོས་ཀྱི་འཁོར་ལོ་བསྐོར་བ་ལ་དགའ་བའི་
གདུལ་བྱའི་རྒྱུད་ཀྱི་ཕྱི་ནང་གི་དགྲ་ཡི་ཚོགས་རྣམས་ནི་རྣམ་པར་
འཇོམས་པར་མཛད་མ་དེ་ལའོ། །་
ཀt
བདུན་པ། ཧཱུྃ་ཡིག་ལས་འོད་ཟེར་འཕྲོ་བའི་སྒོ་ནས་བསྟོད་པ་
ནི། ཕྱག་འཚལ་ས་གཞིའི་ངོས་ལ་ཕྱུག་གི །མཐིལ་གྱིས་བསྣུན་ཅིང་
ཞབས་ཀྱིས་རྡུང་མ། །ཁྲོ་གཉེར་ཅན་མཛད་ཡི་གེ་ཧཱུཾ་གིས། །རིམ་པ་
བདུན་པོ་རྣམས་ནི་འགེམས་མ། །ཞེས་པ་སྟེ། ཕྱག་འཚལ་ལོ། གང་
ལ་ན། ་རི་རབ་གླིང་དང་བཅས་པའི་ས་གཞི་ཆེན་པོའི་ངོས་ལ་
སྡིགས་མཛུབ་དང་བཅས་པའི་ཕྱག་གི་མཐིལ་གྱིས་དྲག་ཏུ་བསྣུན་
ཅིང་ཞབས་ཀྱི་མཐིལ་གྱིས་རྡུང་བར་མཛད་མ་དེ་ཡང་ཞལ་ཁྲོ་གཉེར་
བསྡུས་པ་སོགས་ཤིན་ཏུ་དྲག་པོའི་རྣམ་པ་ཅན་དུ་མཛད་པའི་ཕྱག་
ཞབས་ཀྱི་མཐིལ་ཡི་གེ་སྔོན་པོ་རེ་རེ་གནས་པ་ལས་རྡོ་རྗེའི་མེ་ཆར་
སྤྲོས་པའི་གཞི་དང་། ལྷག་པའི་གཞི་དང་། གཞི་མེད་པ་དང༌།
གཞི་ཉིད་དང་། བཅུད་ཀྱི་གཞི་དང་། གཞི་བཟང་པོ་དང་། དག་
པའི་གཞི་སྟེ་ས་འོག་རིམ་པ་བདུན་ན་གནས་པའི་ཀླུ་དང་ལྷ་མིན་
དང་། ་གཤིན་རྗེ་སོགས་གདུག་པ་ཅན་རྣམས་ནི་འགེམས་པ་སྟེ་

འཇོམས་པར་མཛད་མ་དེ་ལའོ། །
གཉིས་པ། ཆོས་སྐུའི་རྣམ་པའི་སྒོ་ནས་བསྟོད་པ་ནི། ཕུག་
འཚལ་བདེ་མ་དགེ་མ་ཞི་མ།།མྱ་ངན་འདས་ཞི་སྤྱོད་ཡུལ་ཉིད་མ། །
སྭཱ་ཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་
མ། །ཞེས་པ་སྟེ། ཕྱག་འཚལ་ལོ། གང་ལ་ན། འབྲས་བུ་སྡུག་བསྔལ་
མེད་པས་བདེ་མ། རྒྱུ་མི་དགེ་བ་མི་གསོག་པས་དགེ་མ། སྤང་བྱ་
ཉོན་མོངས་པ་ཟད་པས་ཞི་མ། སྒྲིབ་གཉིས་ཀྱི་མྱ་ངན་ལས་འདས་
པས་ཞི་བ་མཆོག་གི་དབྱིངས་ལ་རྟག་ཏུ་མཉམ་པར་འཇོག་པས་དེའི་
སྤྱོད་ཡུལ་ཅན་ཉིད་དུ་གྱུར་མ། དེའི་མཐུས་ཉིད་ཀྱིས་གསུངས་པའི་
སྔགས་ཏཱ་རེ་ཏུ་ཏཱ་རེ་ཞེས་པའི་མཇུག་ཏུ་སྭཱ་ཧཱ་དང་མགོར་ཨོཾ་དང་
ཡང་དག་པར་ལྡན་པར་བྱས་པའི་ཡི་གེ་བཅུ་པོ་ཉིད་ཆོ་ག་བཞིན་དུ་
བཟླས་པས་ཟློ་བ་པོའི་རྒྱུད་ཀྱི་མཚམས་མེད་ལྔ། ཆོས་སྤོང་སོགས་
སྡིག་པ་ཆེན་པོ་རྣམས་དང་། དེའི་རྒྱུ་ཆགས་སྡང་སོགས་ཉོན་མོངས་
ཆེན་པོ་རྣམས་དང་། འབྲས་བུ་ཚ་གྲང་སོགས་སྡུག་བསྔལ་ཆེན་པོ་
རྣམས་ཀྱང་ལྷག་མེད་དུ་འཇོམས་པར་མཛད་པའི་བདག་ཉིད་མ་དེ་
ལའོ། །
གསུམ་པ། འཕྲིན་ལས་ཀྱི་སྒོ་ནས་བསྟོད་པ་ལ་དྲུག ཞི་ཁྲོའི་
སྔགས་ཀྱི་འཕྲིན་ལས་ཀྱི་སྒོ་ནས་བསྟོད་པ། ཁྲོ་མོས་ས་གསུམ་གཡོ་
བའི་འཕྲིན་ལས་ཀྱི་སྒོ་ནས་བསྟོད་པ། བརྟན་གཡོའི་དུག་རྣམས་
སེལ་བའི་འཕྲིན་ལས་ཀྱི་སྒོ་ནས་བསྟོད་པ། ། རྩོད་པ་དང་རྨི་ལམ་

ངན་པ་སེལ་བའི་འཕྲིན་ལས་ཀྱི་སྒོ་ནས་བསྟོད་པ། རིམས་ནད་སེལ་
བའི་འཕྲིན་ལས་ཀྱི་སྒོ་ནས་བསྟོད་པ། གདོན་དང་རོ་ལངས་
འཇོམས་པའི་འཕྲིན་ལས་ཀྱི་སྒོ་ནས་བསྟོད་པའོ། །དང་པོ་ནི། ཕྱག་
འཚལ་ཀུན་ནས་སྐོར་རབ་དགའ་བའི། །དགྲ་ཡི་ལུས་ནི་རབ་ཏུ་
འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུཾ་ལས་
སྒྲོལ་མ་ཉིད་མ། །ཞེས་པ་སྟེ། ཕྱག་འཚལ་ལོ། གང་ལ་ན། སྒོ་ཀུན་
ནས་ཆོས་ཀྱི་འཁོར་ལོ་བསྐོར་བ་ལ་རབ་ཏུ་དགའ་བའི་གདུལ་བྱའི་
རྒྱུད་ཀྱི་ཕྱི་ནང་གི་དགྲ་ཡི་ལུས་ནི་རབ་ཏུ་འགེམས་ཤིང་འཇོམས་
པར་མཛད་མ། དེ་ཡང་ཞི་བ་ལ་ཐུགས་ཀར་ཧཱུཾ་ཡིག་གི་མཐའ་ཡི་གེ་
བཅུ་པའི་ངག་སྟེ་སྔགས་ནི་ཨོ་ཏཱ་རེ་ཏུ་ཏཱ་རེ་ཏུ་རེ་སྭཱ་ཧཱ་ཞེས་པ་ཡིན་
པས་དེ་བཀོད་པའི་སྒོ་ནས་དང་། ཁྲོ་མོ་ལ་ཐུགས་ཀར་རིག་པ་སྟེ་
རིག་སྔགས་ཨོཾ་ན་མ་ཏཱ་རེ་ན་མ་ཧ་རེ་ཧཱུྃ་ཧ་རེ་སྭཱ་ཧཱ་ཞེས་པས་བསྐོར་
བའི་དབུས་སུ་ཧཱུཾ་ཡིག་གི་བཀོད་པ་ལས་འོད་ཟེར་སོགས་སྤྲོས་ནས་
དགྲ་བགེགས་སོགས་སྒྲོལ་མ་ཉིད་མ་དེ་ལའོ། །
གཉིས་པ། ཁྲོ་མོའི་ས་གསུམ་གཡོ་བའི་འཕྲིན་ལས་ཀྱི་སྒོ་ནས་
བསྟོད་པ་ནི། ཕྱག་འཚལ་ཏུ་རེ་ཞབས་ནི་བརྡབས་པའི། །ཧཱུྃ་གི་རྣམ་
པའི་ས་བོན་ཉིད་མ། །རི་རབ་མནྡྷ་ར་དང་འབིགས་བྱེད། །འཇིག་
རྟེན་གསུམ་རྣམས་གཡོ་བ་ཉིད་མ། །ཞེས་པ་སྟེ། ཕྱག་འཚལ་ལོ།
གང་ལ་ན། ཏུ་རེ་སྟེ་མྱུར་མའི་ཞབས་གཉིས་ནི་དྲག་ཏུ་བརྡབས་
པས་སོ། །མྱུར་མ་དེ་ཇི་འདྲ་བ་ཞེ་ན། ཡི་གེ་ཧཱུཾ་གི་རྣམ་པ་ཅན་གྱི་ས་

བོན་ལས་སྐྱེས་པའི་ཁྲོ་མོའི་བདག་ཉིད་མའོ། །དེའི་ཞབས་བརྡབས་
པས་ཅི་ཞིག་མཛད་ཅེ་ན། རིའི་རྒྱལ་པོ་རི་རབ་དང་། རི་རབ་མནྟ་
ར་དང་། རི་ནག་པོ་འབིགས་བྱེད་ལ་སོགས་པ་མདོར་ན་ས་འོག་ས་
སྟེང་ས་བླའི་འཇིག་རྟེན་གསུམ། བཅུད་ཀྱི་སེམས་ཅན་དང་བཅས་
པ་རྣམས་གཡོ་བར་མཛད་པ་ཡིན་པས། དེ་ལྟའི་མཐུ་སྟོབས་ཀྱི་
བདག་ཉིད་མ་དེ་ལའོ། །
གསུམ་པ། བརྟན་གཡོའི་དུག་རྣམས་སེལ་བའི་འཕྲིན་ལས་ཀྱི་
སྒོ་ནས་བསྟོད་པ་ནི། ཕུག་འཚལ་ལྷ་ཡི་མཚོ་ཡི་རྣམ་པའི། །རི་
དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་
ཡི་གེས། །དུག་རྣམས་མ་ལུས་པར་ནི་སེལ་མ།། །ཞེས་པ་སྟེ། ཕྱག་
འཚལ་ལོ། གང་ལ་ན། ལྷའི་ཡིད་ཀྱི་མཚོ་ལྟར་དཀར་ཞིང་ཟླུམ་པའི་
རྣམ་པ་ཅན་གྱི་ཟླ་བའི་དཀྱིལ་འཁོར་གྱི་དབུས་སུ་རི་དྭགས་རི་བོང་
གི་རྟགས་མཚན་ཅན་དེ་ཕྱག་ན་བསྣམས་ནས་བརྟན་གཡོའི་དུག་
སེལ་བར་མཛད་མ། ཏཱ་ར་གཉིས་བརྗོད་ཀྱིས་མཚོན་པའི་ཡི་གེ་བཅུ་
པ་ལ་སྭཱ་ཧཱའི་གནས་སུ་ཕཊ་ཀྱི་ཡི་གེ་བཏགས་པའི་སྔགས་བརྗོད་
པས་བརྟན་གཡོའི་དུག་གི་ཚོགས་རྣམས་ལྷག་མ་མ་ལུས་པར་ནི་སེལ་
མ་དེ་ལའོ། །
བཞི་པ། རྩོད་པ་དང་རྨི་ལམ་ངན་པ་སེལ་བའི་འཕྲིན་ལས་ཀྱི་
སྒོ་ནས་བསྟོད་པ་ནི། ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྷ་
དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་

ཀྱིས། །རྩོད་དང་རྨི་ལམ་ངན་པ་སེལ་མ། །ཞེས་པ་སྟེ། ཕྱག་འཚལ་
ལོ།གང་ལ་ན། འདོད་གཟུགས་ཀྱི་ལྷའི་ཚོགས་རྣམས་ཀྱི་རྒྱལ་པོ་
བརྒྱ་བྱིན་དང་ཚངས་པ་སོགས་དང་། ལྷ་ཕལ་པ་དང་། མིའམ་ཅི་
ལྗོན་པ་རྟ་མགོ་ལ་སོགས་པ་རྣམས་ཀྱི་གཙུག་གིས་གུས་པའི་ཞབས་
པད་བསྟེན་མ། སྒོ་ཀུན་ནས་ལྷ་མོའི་སྐུ་སྒོམ་པ་དང་། སྔགས་བཟླ་
བའི་གོ་ཆ་བགོས་པ་ལ་ཤིན་ཏུ་དགའ་བའི་གཟི་བརྗིད་ཀྱིས་ཕ་རོལ་
གྱི་རྩོད་པ་དང་རྨི་ལམ་ངན་པ་ཐམས་ཅད་སེལ་བར་མཛད་མ་དེ་
ལའོ། །
ལྔ་པ། རིམས་ནད་སེལ་བའི་འཕྲིན་ལས་ཀྱི་སྒོ་ནས་བསྟོད་པ་
ནི། ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་
གསལ་མ། །ཧཱ་ར་གཉིས་བརྗོད་ཏུ་ཏཱ་ར་ཡིས། །ཤིན་ཏུ་དྲག་པོའི་
རིམས་ནད་སེལ་མ། །ཞེས་པ་སྟེ། ཕྱག་འཚལ་ལོ། །གང་ལ་ན། ཉི་
མ་རྒྱས་པ་ལྟ་བུའི་ཁྲོ་མོའི་སྤྱན་གཡས་གཡོན་གཉིས་དང་། ཟླ་བ་
རྒྱས་པ་ལྟ་བུའི་ཞི་བའི་སྤྱན་གཡས་གཡོན་གཉིས་པོ་ལ་ཚ་བ་དང་
བསིལ་བའི་འོད་རབ་ཏུ་གསལ་བ་དང་ལྡན་མ། ་ངག་ནི་ཁྲོ་མོའི་
སྔགས་ཧཱ་ར་འཕྲོག་པ་གཉིས་བརྗོད་ཀྱིས་མཚོན་པའི་ༀ་ན་མཿཏ་རེ་
ན་མ་ཧ་རེ་ཧཱུྃ་ཧ་རེ་སྭཱ་ཧཱ་ཞེས་པ་དང་ཞི་སྔགས་ཏུ་ཏཱ་ར་ཡིས་མཚོན་
པའི་ཨོ་ཏཱ་རེ་ཏུ་ཏཱ་རེ་ཏུ་རེ་སྭཱ་ཧཱ་ཞེས་བརྗོད་པས་ཤིན་ཏུ་དྲག་སྟེ་
གསོ་བར་དཀའ་བའི་རིམས་ནད་མ་ལུས་པ་ཡང་སེལ་བར་མཛད་མ་
དེ་ལའོ། ། ་

དྲུག་པ། གདོན་དང་རོ་ལངས་འཇོམས་པའི་འཕྲིན་ལས་ཀྱི་སྒོ་
ནས་བསྟོད་པ་ནི། ཕྱག་འཚལ་དེ་ཉིད་གསུམ་རྣམས་བཀོད་པས། །
ཞི་བའི་མཐུ་དང་ཡང་དག་ལྡན་མ། །གདོན་དང་རོ་ལངས་གནོད་
སྤྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །ཞེས་པ་
སྟེ། ཕྱག་འཚལ་ལོ། གང་ལ་ན། སྒྲུབ་པ་པོ་ལྷ་མོའི་རྣལ་འབྱོར་ལ་
གནས་པའི་སྤྱི་བོར་སྐུའི་དེ་ཉིད་ཨོཾ། མགྲིན་པར་གསུང་གི་དེ་ཉིད་
ཨཱ། སྙིང་གར་ཐུགས་ཀྱི་དེ་ཉིད་ཧཱུཾ་སྟེ། དེ་ཉིད་གསུམ་བཀོད་ནས་
བསྒོམས་པས་སྒོ་གསུམ་གྱི་ཉེར་འཚེ་ཐམས་ཅད་ལྷག་མེད་དུ་ཞི་བའི་
མཐུ་ནུས་དང་ཡང་དག་པར་ལྡན་མ། ནམ་གྲུའི་གདོན་ལ་སོགས་པ་
གདོན་བཅོ་བརྒྱད་དང་རོ་ལངས་ཀྱི་ལས་རྦད་གཏོང་ལ་སོགས་པའི་
ངན་སྔགས་དང་། མདངས་འཕྲོག་པའི་གནོད་སྦྱིན་ལ་སོགས་པའི་
གནོད་པའི་ཚོགས་རྣམས་མྱུར་དུ་འཇོམས་པའི་མཆོག་དང་རབ་ཀྱི་
བདག་ཉིད་དེ་ལ་སྟེ། རྗེ་བཙུན་སྒྲོལ་མའི་མགོན་པོ་ནས་ཚིག་རྐང་
བཞི་བར། མྱུར་དུ་འཇོམས་པའི་རབ་མཆོག་ཉིད་མ། །ཞེས་འགྱུར་
བཅོས་མཛད་པ་ལྟར་བཤད་དོ། །ཏུ་རེ་ཞེས་པ་མྱུར་མའམ་སྐབས་
ཐོབ་ཀྱིས་མྱུར་དུ་ལའང་འཇུག་པས་སོ། །
གསུམ་པ། ཕན་ཡོན་བསྟན་པ་ལ་བཞི། བསམ་པའི་ཁྱད་པར་
བསྟན་པ། དུས་ཀྱི་ཁྱད་པར་བསྟན་པ། ཕན་ཡོན་དངོས་བསྟན་པ།
གྲངས་ཀྱི་སྒོ་ནས་མདོར་བསྡུས་ཏེ་བསྟན་པའོ། །དང་པོ་ནི། རྩ་བའི་
སྔགས་ཀྱིས་བསྟོད་པ་འདི་དང་། །ཕྱག་འཚལ་བ་ནི་ཉི་ཤུ་རྩ་གཅིག 

ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་དད་
བརྗོད་པས། །ཞེས་པ་སྟེ། ཞི་བ་དང་ཁྲོ་མོའི་རྩ་བའི་སྔགས་གཉིས་
སྤེལ་བས་ན་དེའི་སྒོ་ནས་སྒྲོལ་མ་ཉེར་གཅིག་ལ་བསྟོད་པ་འདི་ལ་
ཚིགས་བཅད་ཉི་ཤུ་རྩ་གཅིག་ཡོད་པ་དང་། ཕྱག་འཚལ་བ་ཡང་ནི་
ཉི་ཤུ་རྩ་གཅིག་ཡོད་པའི་གཞུང་འདི་ཉིད་ལྷ་མོ་སྒྲོལ་མ་ཉིད་ལ་
བཀའ་དྲིན་དྲན་པའི་གུས་པ་ཡང་དག་པ་དང་ལྡན་པའི་གང་ཟག་
ལེགས་ཉེས་འབྱེད་པའི་བློ་གྲོས་མཆོག་ཏུ་གྱུར་པ་དང་ལྡན་པ་གང་
དང་གང་གིས་ཚིག་དོན་ལྟར་ཡོན་ཏན་དྲན་པའི་རབ་ཏུ་དད་པ་
བརྟན་པོས་བརྗོད་པ་ལ་འོག་ནས་འབྱུང་བའི་ཕན་ཡོན་རྣམས་
འབྱུང་ངོ་ཞེས་བསམ་པ་དད་གུས་ཆེན་པོས་བསྟོད་དགོས་པར་༌༌་བསྟན་པའོ། །
གཉིས་པ་དུས་ཀྱི་ཁྱད་པར་བསྟན་པ་ནི། སྲོད་དང་ཐོ་རངས་
ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར།།
སྡིག་པ་ཐམས་ཅད་རབ་ཏུ་ཞི་བས། །ངན་འགྲོ་ཐམས་ཅད་འཇོམས་
པ་ཉིད་དོ། །ཞེས་པ་སྟེ། འདིར་ནད་གདོན་དགྲ་རྐུན་སོགས་ཀྱིས་
འཇིགས་ནས་གསོལ་བ་འདེབས་ན་སྲོད་ཀྱི་དུས་སུ་ཁྲོ་མོའི་སྐུ་སོགས་
གཙོ་བོར་དྲན་ནས་བསྟོད་པ་དང་ཕྱི་མར་ངན་འགྲོའི་སྡུག་བསྔལ་
གྱིས་འཇིགས་ནས་གསོལ་བ་འདེབས་ན་ཐོ་རངས་ཀྱི་དུས་སུ་མ་
ནས་ལངས་པར་བྱས་ཏེ་ཞི་བའི་སྐུ་སོགས་གཙོ་བོར་དྲན་ནས་བསྟོད་
པས། ཕྱི་ནང་གི་འཇིགས་པ་ཆེན་པོ་བརྒྱད་འཇོམས་པས་ན་མི་

འཇིགས་པ་ཐམས་ཅད་རབ་ཏུ་སྟེར་ཞིང་ངན་འགྲོའི་རྒྱུ་མི་དགེ་བ་
བཅུ་སོགས་སྡིག་པ་ཐམས་ཅད་རབ་ཏུ་ཞི་བར་བྱེད་པས་ན་འབྲས་
བུ་དམྱལ་བ་སོགས་ངན་འགྲོ་ཐམས་ཅད་ཀྱང་འཇོམས་པ་ཉིད་ཀྱི་
ཕན་ཡོན་ཡོད་དོ། །ཞེས་དུས་ཀྱི་ཁྱད་པར་དང་བསྟུན་དགོས་པར་
བསྟན་ནོ། །
།
གསུམ་པ། ཕན་ཡོན་དངོས་བསྟན་པ་ལ་གཉིས། སྒྲུབ་པ་པོ་
རང་ལ་འབྱུང་བའི་ཕན་ཡོན་དང་། བསྒྲུབ་བྱ་གཞན་ལ་འབྱུང་བའི་
ཕན་ཡོན་ནོ། །དང་པོ་ལ་གཉིས། ཡོན་ཏན་འཐོབ་པའི་ཕན་ཡོན་
དང་། རྐྱེན་ལྡོག་པའི་ཕན་ཡོན་ནོ། །དང་པོ་ནི། རྒྱལ་བ་བྱེ་བ་ཕྲག་
བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་
ལས་ཆེ་བ་ཉིད་ནི་འཐོབ་ཅིང་། །སངས་རྒྱས་གོ་འཕང་མཐར་ཐུག་
དེར་འགྲོ། ཞེས་པ་སྟེ། བཅོམ་ལྡན་འདས་མ་ཉིད་དང་ལྷན་ཅིག་ཏུ་
བཞུགས་པའི་རྒྱལ་བ་སྤྲུལ་པའི་སྐུ་གྲངས་བྱེ་བ་ཕྲག་བདུན་རྣམས་
ཀྱིས་མྱུར་དུ་སྟེ་ཚེ་འདི་ཉིད་ལ་འོད་ཟེར་རམ་བདུད་རྩིའི་རྒྱུན་གྱིས་
དབང་ནི་བསྐུར་བར་འགྱུར་ལ། དེའི་མཐུས་གནས་སྐབས་སུ་ད་
ལྟའི་གནས་སྐབས་འདི་ལས་ཆེ་ཞིང་མཆོག་ཏུ་གྱུར་བའི་གནས་ལུས་
ལོངས་སྤྱོད་འཁོར་རྣམས་ཕུན་སུམ་ཚོགས་པ་ཉིད་ནི་འཐོབ་ཅིང་།
མཐར་ཐུག་གི་འབྲས་བུར་ས་ལམ་མྱུར་དུ་བགྲོད་ནས་སངས་རྒྱས་ཀྱི་
གོ་འཕང་དེར་འགྲོ་བར་འགྱུར་རོ། །ཞེས་པ་སྟེ། ཚིག་རྐང་བཞི་པར་
འགྱུར་གཅིག་ཏུ་མཐར་ཐུག་སངས་རྒྱས་གོ་འཕང་དེར་འགྲོ་ཞེས་པ་

ལྟར་བཤད་དོ། ། །
གཉིས་པ། རྐྱེན་ལྡོག་པའི་ཕན་ཡོན་དང་། འབྲས་བུ་སྡུག་
བསྔལ་གྱི་རྒྱུ་ལྡོག་པའི་ཕན་ཡོན་དང་འབྲས་བུ་སྡུག་བསྔལ་ལྡོག་པའི་
ཕན་ཡོན་ནོ། །དང་པོ་ནི། དེ་ཡིས་དུག་ནི་དྲག་པོ་ཆེན་པོ། །བརྟན་
གནས་པའམ་གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་
ཀྱང་། །དྲན་པས་རབ་ཏུ་སེལ་བ་ཉིད་འཐོབ། །ཅེས་པ་སྟེ། གནས་
སྐབས་དང་མཐར་ཐུག་གི་ཕན་ཡོན་དེ་འཐོབ་པ་ལ་བར་དུ་གཅོད་
ཅིང་སྡུག་བསྔལ་ཚབས་ཆེན་སྐྱེད་པར་བྱེད་པའི་ཆགས་སོགས་ཉོན་
མོངས་ཀྱིས་ནི། མངོན་མཐོ་དང་ངེས་ལེགས་ཀྱི་སྲོག་འཕྲོག་པས་ན་
དྲག་པོ་དང་། འཁོར་བ་དང་ངན་སོང་གི་སྡུག་བསྔལ་སྐྱེད་པས་ན་
ཆེན་པོ་ཡིན་པས་དེ་དང་བཙན་དུག་སོགས་བརྟན་པར་གནས་པ་
སྣོད་ཀྱི་འཇིག་རྟེན་ལ་ཡོད་པའམ། གཞན་ཡང་སྣུམ་དུག་སོགས་
གཡོ་ཞིང་འགྲོ་བ་བཅུད་ཀྱི་སེམས་ཅན་ལ་ཡོད་པའི་དུག་རྣམས་ཁར་
ཟོས་པ་དང་འཐུངས་པ་དང་རེག་པ་ལ་སོགས་པ་ཉིད་ཀྱང་། ལྷ་
མོའི་སྐུ་སོགས་དྲན་ནས་བསྟོད་པ་བརྗོད་པ་ཙམ་གྱིས་རབ་ཏུ་སེལ་
བ་ཉིད་འཐོབ་པར་འགྱུར་རོ། ། ་
ཁ་༤ ་བ
གཉིས་པ། འབྲས་བུ་སྡུག་བསྔལ་ལྡོག་པའི་ཕན་ཡོན་ནི།
གདོན་དང་རིམས་ནད་དུག་གིས་གཟིར་བའི། །སྡུག་བསྔལ་ཚོགས་
ནི་རྣམ་པར་སྤོང་སྟེ། །ཞེས་པ་སྟེ། གཞན་ཡང་ནམ་གྲུ་ལ་སོགས་
པའི་གདོན་དང་ཉིན་གཅིག་པ་ལ་སོགས་པའི་རིམས་ནད་དང་། ཕྱི་
85

ནང་གི་དུག་གིས་གཟིར་བ་སྟེ་བསྐྱེད་པའི་སྡུག་བསྔལ་དང་ཉེར་
འཚེའི་ཚོགས་ནི་རྣམ་པར་སྤོང་ནུས་པ་ཡིན་ཏེ། དེ་དག་གི་རྒྱུ་
རྣམས་བདེ་བླག་ཏུ་སེལ་ནུས་པའི་ཕྱིར་རོ། །
གཉིས་པ། ་བསྒྲུབ་བྱ་གཞན་ལ་འབྱུང་བའི་ཕན་ཡོན་ནི།
སེམས་ཅན་གཞན་པ་རྣམས་ལ་ཡང་ངོ་། །ཞེས་པ་སྟེ། སྒྲུབ་པ་པོ་
རང་ཉིད་ལ་ཕན་ཡོན་འབྱུང་བར་མ་ཟད་དེས་སྦྱིན་བདག་སོགས་
སེམས་ཅན་གཞན་པ་རྣམས་ཀྱི་ཆེད་དུ་དམིགས་ནས་བསྟོད་ཚིག་
བརྗོད་ཀྱང་། གོང་འོག་ཏུ་བཤད་པའི་ཕན་ཡོན་རྣམས་ཇི་ལྟ་བ་
བཞིན་དུ་འབྱུང་ངོ་། །ཞེས་པའོ། །
བཞི་པ། གྲངས་ཀྱི་སྒོ་ནས་མདོར་བསྡུས་ཏེ་བསྟན་པ་ནི།
གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་
འཐོབ་འགྱུར་ལ། །ནོར་འདོད་པས་ནི་ནོར་རྣམས་ཉིད་འཐོབ། །
འདོད་པ་ཐམས་ཅད་ཐོབ་པར་འགྱུར་ཏེ། །བགེགས་རྣམས་མེད་
ཅིང་སོ་སོར་འཇོམས་འགྱུར། །ཞེས་པ་སྟེ། ཉིན་མཚན་གྱི་ཆ་གཉིས་
པོ་རེ་རེ་ལ་ཐུན་གསུམ་གསུམ་དུ་བྱས་ནས་ཐུན་རེ་རེ་ལ་བསྟོད་ཚིག་
ལན་བདུན་དུ་མངོན་པར་བརྗོད་ན་རིགས་དང་ཆོས་རྒྱུད་འཛིན་
པའི་བུ་འདོད་པ་རྣམས་ཀྱིས་ནི་བུ་དང་སློབ་མ་འཐོབ་པར་འགྱུར་
ཞིང་། འདི་ཕྱིའི་བདེ་བ་བསྒྲུབ་པའི་ནོར་འདོད་པ་རྣམས་བདེ་བླག་
ཉིད་དུ་འཐོབ་པ་སོགས་མདོར་ན་མཐུན་ཕྱོགས་གནས་སྐབས་དང་
མཐར་ཐུག་གི་འདོད་པ་ཇི་སྙེད་ཡོད་པ་ཐམས་ཅད་འཐོབ་པར་

འགྱུར་ཏེ། དེ་ལ་མི་མཐུན་ཕྱོགས་ཀྱི་བགེགས་དང་བར་དུ་གཅོད་པ་
རྣམས་ཀྱང་རྗེ་བཙུན་མ་སྐབས་གང་ཡིན་གྱི་ནུས་པས་སོ་སོར་ལྷག་
མེད་དུ་འཇོམས་པར་འགྱུར་རོ། །ཞེས་པའོ། །སྨྲས་པ། རྒྱལ་ཀུན་
འཕྲིན་ལས་གཅིག་བསྡུས་སྒྲོལ་མ་ལ། །རྒྱལ་བ་ཀུན་གྱིས་མགྲིན་
གཅིག་བསྟོད་པའི་དོན། །རྒྱལ་བའི་དགོངས་པ་ཇི་བཞིན་བདག་
གིས་བཤད། །ཡང་དག་ལྟར་སྣང་དབྱེ་བ་མི་ཕྱེད་ཅིང་། །ཕྲག་དོག་
ཟུག་རྡུས་མནར་བའི་དེང་དུས་འགྲོར། །ཕན་བདེའི་རེ་བ་བདག་ལ་
མ་མཆིས་ཀྱང་། །རང་བློ་འཕེལ་ཕྱིར་བསྐྲུན་པའི་ལེགས་སྤྱད་མཐུས།།
རྒྱལ་ཡུམ་སྒྲོལ་མས་འབྲལ་མེད་རྗེས་འཛིན་ཅིང་། །རྒྱལ་བའི་འཕྲིན་
ལས་སྲིད་མཐར་སྤེལ་བ་ལ། །རྒྱལ་སྲས་གཞན་ལས་སྙིང་སྟོབས་རྨད་
བྱུང་བ། །རྒྱལ་བ་གཉིས་པ་ལྟ་བུར་བདག་གྱུར་ཅིག ། ་
་ཅེས་སྒྲོལ་མ་ལ་ཕྱག་འཚལ་ཉེར་གཅིག་པའི་བསྟོད་པའི་རྣམ་བཤད་ཡིད་འཕྲོག་ཨུཏྤ་
ལའི་ཆུན་པོ་ཞེས་བྱ་བ་འདི་ནི། པཎ་ཆེན་དགེ་བདུན་གྲུབ་ཀྱི་ཊིཀྐཱ་ལ་གཞི་བྱས། རྗེ་བཙུན་
གྲགས་པ་རྒྱལ་མཚན། ཐམས་ཅད་མཁྱེན་པ་དགེ་འདུན་རྒྱ་མཚོ། རྗེ་ཏཱ་ར་ན་ཐ་རྣམས་ཀྱི་
འགྲེལ་བ་ནས་ལེགས་ཆ་བསྡུས་དཔལ་ལྷ་གཅིག་དཱི་པཾ་ཀ་ར་དང་པཎ་ཆེན་ཉི་མ་སྦས་བའི་
བཞེད་འགྲེལ་དང་ཡང་ཅུང་ཟད་བསྒྲིགས་ནས༧ཤཱཀྱའི་དགེ་སློང་དྷརྨ་བྷ་དྲས་འབྲུ་མིང་གི་
ལོ་དབོ་ཟླ་བའི་ཡར་ཚེས་བཟང་པོ་ལ་བཞད་དངུལ་ཆུའི་སྦུག་ཏུ་སྦྱར་བའོ། །ཛ་ཡནྟུ། ། ་

༈ ཨོཾ་སྭསྟི་སིདྡྷི་རསྟུ། དེང་འདིར་གསུང་རབ་རིན་ཆེན་འཕྲུལ་པར་དུ། །བཞེངས་དགེས་ལེགས་བྱས་
འདིས་མཚོན་དུས་གསུམ་དུ། །བགྱིས་པའི་དགེ་ཚོགས་དྲི་མ་མེད་པ་རྣམས། །གཅིག་ཏུ་བསྡོམས་ཏེ་མཐུན་
རྐྱེན་སྒྲུབ་རྣམས་དང་། བསྟན་པའི་སྦྱིན་བདག་ཚེ་རིང་འབྱོར་ལྡན་ཞིང་། མ་གྱུར་ནམ་མཁའི་མཐའ་མཉམ་
འགྲོ་བ་ཀུན། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ཏེ། །བླ་མེད་རྣམ་གྲོལ་ཐོབ་པའི་རྒྱུ་རུ་བསྔོ། །
བསྟན་འཛིན་དམ་པ་གང་ན་སུ་བཞུགས་རྣམས། །སྐུ་ཚེའི་རྐྱེན་བགེགས་མཐའ་དག་རབ་ཞི་ནས། །བསྟན་འགྲོའི་
དོན་ཆེན་བླ་མེད་མཛད་བཞིན་དུ། །དམ་ཆོས་བདུད་རྩིའི་སྦྲང་ཆར་འབེབས་གྱུར་ཅིག །ཡངས་པའི་རྒྱལ་ཁམས་
ཀུན་ཏུ་ལོ་ལེགས་ཤིང་། །ནད་མུག་འཁྲུག་རྩོད་ཐམས་ཅད་ཞི་བ་དང་། མི་མཐུན་རྒུད་པའི་མིང་ཡང་མི་གྲགས་
པར། །རྫོགས་ལྡན་དང་པོའི་ལང་ཚོ་འཆར་བར་ཤོག །དེའི་མཐུས་ཁ་བ་རིས་པའི་སྐྱེ་དགུའི་ཡིད། །རྣམ་
དཀར་དགེ་བའི་ལས་ལ་ཕྱོགས་པ་དང་། མཐུན་རྐྱེན་ལེགསཚོགས་གོང་ནས་གོང་འཕེལ་ཏེ། །དམ་ཆོས་འཛིན
པའི་སྣོད་དུ་རུང་བར་ཤོག །འཇིག་རྟེན་དབང་ཕྱུག་ཕྱག་ན་པདྨོ་ཡི། །ཞབས་པད་བྷོ་ཊའི་ལྗོངས་འདིར་མྱུར་
བཀོད་དེ། །ཞི་བསིལ་ཆོས་ཀྱི་བདུད་རྩིའི་ཟིལ་མངར་རོར། །ལོངས་སུ་སྤྱོད་པའི་སྐལ་བཟང་མྱུར་འཆར་ཤོག །
ཁྱད་པར་བསྟན་པའི་སྙིང་པོ་སྒྲུབ་བརྒྱུད་ཀྱི། །རིང་ལུགས་དྲི་མེད་ས་ཆེན་ཡོངས་ཁྱབ་སྟེ། །བསྟན་པ་འཛིན་
པའི་སྐྱེས་བུ་དམ་པ་རྣམས། །སྐུ་ཚེ་མི་འགྱུར་ཚེ་ལྷའི་ངོ་བོར་བརྟན། །ཕྲིན་ལས་མི་ཟད་ཉི་ཟླའི་འོད་དང་སྡེབ། །
འདུས་ཚོགས་དགེ་འདུན་བགྲང་ཡས་རྒྱུ་སྐར་ལ། །ཟབ་རྒྱས་ཆོས་ཀྱི་གྲུ་ཆར་འབེབས་པར་ཤོག [ལྷ་རྣམས་
མཁའ་ལ་ཤིས་པའི་གླུ་དབྱངས་ལེན། །འགྲོ་རྣམས་བདེ་ཞིང་སྐྱིད་པའི་ཡུན་དུ་འཚོ། ཀླུ་རྣམས་དགའ་བས་
ནོར་འཛིན་དབྱིག་གིས་བཀང་། མཐར་ཐུག་སངས་རྒྱས་ཡེ་ཤེས་ཐོབ་པར་ཤོག །ཅེས་པའང་༧རྒྱལ་དབང་
ཀརྨ་པ་ཨོ་རྒྱན་ཕྲིན་ལས་རྡོ་རྗེ་མཆོག་དགུང་གྲངས་བཅུ་གསུམ་སྟེང་། འོག་མིན་མཚུར་ཕུའི་གདན་སར་ལྗགས་
རྩོམ་གནང་བའི་རྟེན་གསུམ་གསར་བཞེངས་ཀྱི་དགེ་བསྔོའི་སྨོན་ཚིག་བྱིན་རླབས་ཅན་ནོ།། །།
